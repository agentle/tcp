
      
         
            
            
            This is the dyalogus or cōmunyng betwxt
the wyſe king Salomon and Marcolphus.
            
               
            
         
      
      
         
            
            
               
            
         
         
            
            ¶Here begynneth the dyalogus or comynicacion
betwixt Salomon the king of jheruſalē and
Marcolphus that right rude and great of body
was bnt right ſubtyll & wyſe of wyt / and full
of vndreſtādyng. as thereafter folowyng men
ſhall here.
            
               VPon a ſeaſon hertofore aſking ſalomō
full of wiſdome and richeſſe:
ſate vpō the kinges ſete or ſtole that
was his fadres davyd: ſawe comyng
a mā out of theſte that was
named marcolphus. of vyſage greatly myſhapen
and fowle nevyrtheleſſe he was right talkatyf
elloquend & wyſe. His wif had he wyth
hym whiche was more ferefull and rude to beholde
And as they were bothe comen before kīg
Salomō / he behelde thaym well This marcolꝭ wa
                  •
               
of ſhort ſtature and thykke Th
                  •
                
               
                  •
               hede had
he great: a brode for hede rede and full of wrinkelys
or frouncys: his erys hery ād to the myd
dys of cheky hangyng. great yes and rēnyng.
his nether lyppe hāgyng lyke an horſe. A berde
harde and fowle lyke vnto a goet. The handes
ſhort ād blockyſſh His fyngres great and thyc
ke Rownde feet. & the noſe thycke and croked. a
face lyke an aſſe: ād the here of hys heed lyke the
heer ef a goet: his ſhoes on his fete: were ovyrmoche
chorlyſh and rude: and his clothys fowle
and dyrty. a ſhorte kote to the buttockys his ha

syn hynge. full of wrynkelys and alle his clothes
Were of the mooſt ſowle coloure. his wyf was
of ſhort ſtature and ſhe was out of meſure thycke
wyth great breſtys: and the here of hyr hede
cluſtred lyke thyſtelys. She had longe wyndebrowes
lyke broſtelys of a ſwyne. Longe crys
lyke an aſſe. Rēning yen: berdyd lyke a goet hyr
vyſage and ſkyn blacke and full of wrynkelys
/and vpon hyr great breſtys ſhe had of ſpan brode:
a broche of leed: She had ſhort fyngres. full
of yreuryngys. Se had right great noſethrylles
Hyr leggys ſhort. and hery lyke a bere hyr clothes
were rough and broken / of ſuche a woman
or of an othre lyke vnto hyre: a yongeman hath
made thies verſes folowyng
            Femina deformis tenebrarū ſubdita formis
            Cum turpifacie tranſit abſ
                  
                     
                  
                  que
                die.
            Eſt mala res multum turpi concedere cultum
            Sed turpis nimirum turpe ferat vicium
            That is to ſaye an evyll favouryd and a fowle
blacke wyf behovyth to ſhewe the dayes lyght.
            It is to oure yes medycyne to ſe that fayre is ād
fyne
            Askyng ſalomō thies two perſones thus had
ſeen / & beholdē: he demaūded of thaym of whēs
they weryn & of what lynage they were comyn
Marcolphꝰ thereo āſweryd. Saye furſte to vs
youre kynrede & genleagie & of youre fadres &
than ſhall I ſhewe & declare yon of oures / Salomon.

I am of the xij. kyndredes of patryarkes.
that is to wete that iudas gate phares. phares
gat eſron. Eſron gat aron Aron genderyd aminadab
Aminadab gat naazon Naazon gat ſalmō
Salmō gat boos / Boosgatobeth Obethgat
yſay. yſay gat davyd king Dauid gat ſalomō the
king & that am I. Marcolfꝰ anſweryd I am of
the xij. kindred of Chorlys. Ruſticꝰ gat ruſtam
Ruſta gat ruſtum / Ruſtus gat ruſticellū. Ruſticellꝰ
gat tarcum Tarcꝰ gat tarcol. Tarcol gat
pharſi Pharſi gat marcuel Marcuel gat marquat
/ Marquat gat marcolphū & that is I. And
my wyf is comen of the blood and .xij. kyndredes
of vntydy wyues. That is to knowe of lupica
tha gat lupicana. Lupicanagat ludibrac Ludibrac
gat boneſtrūg Boneſtrung gat boledrut
Boledrut gat paldrut. Paldrut gat lordan Lordangat
curta. Curta gat Curtula. Curtula gat
Curtella. Curtella gat polica Polica gat polycana.
& thys is my wyf Polycana. Salomon ſayde
I haue herd of the that thou kanſt right wele
clatre and ſpeke / and that thou art ſubtyle of
wyt-although that thou be myſſhapyn ād chorlyſſh:
Lete vs have betwene vs altercacon. I
ſhal make queſtyons to the and thou ſhalt therto
anſwere. Marcolphus anſweryd he that ſingyth
worſte hegynne furſte.
            
               Salo.
               If thou kāſt
unſwere to alle my queſtyons I ſhall make the
ryche and be named above alle othre withyn

my reaume
            
            
               Marcol.
               The phiſician promyſyth
the ſeeke folke helthe whan he hath no power
            
            
               Salo.
               I haue iuged betwixt two light women
whiche dwellyd in oon houſe and forlaye a chylde.
            
            
               Mar.
               Were erys are there are cauſes. where
women be there are wordys
            
            
               Salo.
               God yawe
wyſdam in my mouth. for me lyke is none
in alle partys of the worlde
            
            
               Marcolfꝰ.
               He
that hath evyll neighborys prayſyth hym ſelf
            
            
               
                  Sal.
               
               The wykkydman fleyth. nomā folwyng
            
            
               Marcol.
               Whan the kydde rennyth: men may ſe
his ars
            
            
               Salomō
               
               A good wyf and a fayre. is
to hir huſbonde a pleaſure
            
            
               Mar.
               A potfull of
mylke muſte be kept wele from the katte
            
            
               Sal.
               A wyſe woman byldeth an houſe: and ſhe that
vnwyſe and a fool is: diſtroyeth with hir handes
that the fyndeth made
            
            
               Marc.
               A pot that
is wele baken may beſt endure and that clene
is browyn that may they fayre drinken
            
            
               Salomon
               A ferdefull woman ſhabbe prayſed.
               
            
            
               Marcolfus
               A Latte that hath a good ſkyn ſhalbe
flayne
            
            
               Salomō
               
               A ſhamefaſt wyf and a fayre
is mekyll to be belovyd
            
            
               Marcol.
               To pore men
whyte mete are to be kept.
            
            
               Salo.
               A woman
ſtronge in doyng good who ſhall fynde.
            
            
               Mar.
               Who ſhal fynde a catte trewe in kepyng mylke
            
            
               Salo.
               Noon
            
            
               Mar.
               And a woman ſeldom.
            
            
               Salo.
               A fayre womā and an honeſt: is to be prayſed
above alle rycheſſe that a man fynde may
            
            
               
                  
Marcol.
               A fat woman and a great is larger in
yevyng than othre.
            
            
               Salo.
               A whyt kerchyf becomth
wele a womās hede.
            
            
               Mar.
               It ſtandyth
wryten: that the furre is not all lyke the ſ
                     •
                  evys.
and vndre a whyte cloth often are hyd mothys
            
            
               
                  Sal.
               
               He that ſowyth wyckydneſſe. ſhal repe euyll.
            
            
               Mar.
               He that ſowyth chaf ſhal porely
mowe.
            
            
               Salo.
               Out of the mouth of a holy man
ſhal come good lernyng & wyſedom
            
            
               Mar.
               The
aſſe behovyth to be all weye where he fedyth.
for ther it growyth: where he eryth congres:
there growe xl. ayen where he dungyth: there
it fattyth: where he pyſſyth there makyth he
wete and where he wallowyth there brekyth
he the ſtrawe.
            
            
               Sal.
               Lete an othre preyſe the
            
            
               Mar.
               yf I ſhulde my ſelf dyſpreyſe nomā ſhall
I pleaſe.
            
            
               Sal.
               Thou ſhalt ete moche ony.
            
            
               Mar.
               That beys dryve lykke faſte theyre fyngres
            
            
               Sal.
               In an evyll wylled herte the ſpyryt of wyſedome
ſhall not entre.
            
            
               Mar.
               As ye ſmyte wyth
au ave in an hard tre beware that the chippes
falle not in yourcye.
            
            
               
                  Sal
               
               It it is hard to ſpurne
avenſt the ſharp prykyl.
            
            
               Mar:
               The ov that drawyth
bacwarde ſhalbe twyſe prycked.
            
            
               
                  Sal
               
               Fede
vp youre children & from thayre youthe lerne
thaym to do well.
               
            
            
               Mar.
               He that fedyth well
is cowe etyth often of the mylke.
            
            
               Salo.
               Allmaner
kyndes turne ayen to theyre furſte nature:
            
            
               Mar.
               A worne tabyll cloth turnyth ayē to his

furſte kynde Sal What the iuge knowyth of
right & trouthe that ſpekyth he out.
            
            
               Mar.
               A biſſhop
that ſpekyth not is made a porter of a yate
            
            
               Salo.
               Honoure is to be yeuē to the maiſtre and
the rodde to be feryd
            
            
               Mar.
               He that is wonte to
anoīte the iuges hādes oftyn tymes he makyth
his aſſe lene
            
            
               Sal.
               A yenſt a ſtrōgr & myghty mā
thau ſhalt not fyghte ne ſtryve ayēſt the ſtreme
            
            
               Marc.
               The vultier takyth the ſkyn of ſtronge
fowles & makyth thaym neked of theyr fethrs /
Salo Lete vs amēde vs in good that vnwythyngly
we have mys done
            
            
               Mar.
               As a mā wypyth
his ars he doth nothing ellys
            
            
               
                  Sal
               
               Wylthonn
of diſceyue any man wyth fayre word.
               
            
            
               Mar
               By wyt he etyth that gretyth the ether:
            
            
               Salo
               wyth brawlyng people holde no cōpanye
            
            
               Marc
               / It is reſon that he of the ſwyne ete that
medlyth amonge te bren / 
            
            
               
                  Sal
               
               There be many
that kan have no ſhame / 
            
            
               Mar
               / They lyve vndre
the mē that are lyke to howndes.
            
            
               
                  Sal
               
               There
are many that to theyr good doers do evyl for
good
            
            
               Marcolphus
               He that yevyth bred to
an othre many shownde ſhall have no thanke
            
            
               Salomon
               It is no frende that dureyth not in
frendeſhyp
            
            
               Mar
               The dung of a calf ſtynkyth
not longe / 
            
            
               Sal
               He ſekyth many occaſiōs that
woll departe from his maiſt / 
            
            
               Mar
               / A woman
that woll not cōſente. ſeyth thath ſhe hat a ſkabbyd
arſe.
            
            
               Salomon
               A kynges worde ſhulde
be vnchaungeable or ſtedfaſte / 
            
            
               Marcolfus
               
                  
he is ſone wery that plowyth wyth a wolf.
            
            
               Salomō
               
               The radiſſh rotys are good mete but they
ſtynke in the Connſell.
            
            
               Mar.
               He that etyth Radyſſh
rotys coughyth above and vndyr.
            
            
               
                  Sal.
               
               It
is loſt that is ſpokyn a fore people that vndreſtade
not what they here. Mr. Heleſyth his ſhafte
that ſhetyth in the ſande: Sal. He that ſtoppyth
his crys from the crying of the pore people. oure
lord god ſhall not here hym
            
            
               Mar.
               He that wepyth
afore a iuge leſyth his terys:
            
            
               Sal.
               Ryſe vp
thou northren wynde and come forth thou ſouthren
wynde and blowe through my gardeyne
and the wele ſmellyng herbys ſhall growe and
multiplie:
            
            
               Marc.
               Whan̄ the northren wyndes
blowe than ben the high howſes in great trouble
and daunger:
            
            
               Salo.
               The deth nor povertye
wyll not be hyd
               
            
            
               Mar:
               A man that is broſtyn
and hyde it they growe the moee / Sal. As thou
ſyttyſt at a Richemans table beholde diligently
what comyth afore the:
            
            
               Mar.
               Alle metys that
is ordeyned for the body / muſte through the bely:
and it goth in the ſtomak:
            
            
               Salo.
               Whan thou
ſyttyſt at the tabyll beware that thou taſte not
furſt:
            
            
               Mar.
               He that ſyttyth in the hygheſt ſete / he
holdyth the vppermoſt place
            
            
               
                  Sal
               
               As the
ſtronge the weyke wynneth / he takyth all that
he hath:
            
            
               Mar.
               The catte ſeeth wele whoos verde
ſhe lycke ſhall:
            
            
               Salo:
               That he wycked feryth
that fallyth hym oftē:
            
            
               Mar:
               He that doth evyll
                  
and hopyth good is diſceyvyd in thaym bothe
            
            
               
                  Sal
               
               For the colde the ſlouthfull wolde not go to
plough be heggyd his brede: and no man wolde
hym yepe
            
            
               Mar
               A nakyd ars no man kan robbe
or diſpoyle
            
            
               Salo.
               Studye makyth a mayſtre
welewylled
               
            
            
               Mar.
               Thandys that are vſyd in
the fyre fere not the ketyll.
            
            
               Sal.
               Brawlers and
janglers are to be kaſte out of alle good cōpanye
            
            
               Mar.
               An angry ho wſewyf / the ſmoke / the ratte
and a broken plater / are oſten tymes vnprofytable
in an howſe
            
            
               Sal.
               For goddys love men
are bownden to love othre / 
            
            
               Marc
               / If thou love
hym that lovyth not the thou leſyth thyn loue
            
            
               Salo.
               Saye not to thy frende come to morowe
I ſhal yeve the / that thou maiſte forth wyth yeve
hym
            
            
               Mar.
               He ſayth an othre tyme he ſhall
doo it that hath noth wherwyth redy for to do
it with alle
            
            
               Sal.
               He that is wyne dronkē: holdyth
nothing that he ſayth
            
            
               Marcolphꝰ
               An
opyn arſe hath no lord Salo / Many coveyte to
have rycheſſe that with povertye are holdē vn
dre / 
            
            
               Mlarcol.
               Ete that ye have / and ſe what ſhall
remaigne
            
            
               Salomō
               
               There are many that ſuſteyne
hungyr aud yet fede they theyre wyves
            
            
               Mar.
               The pore had ne breed ād yet he bought
an hownde
            
            
               
                  Sal
               
               The fole anſweryth aftyr hys
foliſſhnes / for that / he ſhulde not be knowyn wyſe / 
            
            
               Mar
               / what
the ſtone heryth / that ſhall te oke
anſwere
            
            
               
                  Sal.
               
               wrathe hath no mercy / & trefore

he that angrely ſpekyth / beyth evyle or ſhrewdly / 
            
            
               Mar
               / Saye
not in thyn angre to thy frende
no evyl / leſt thou forthynke it aſtreward
               
            
            
               
                  Sal.
               
               The mouthe of an ennemye kan ſaye no good.
ne hys lyppys ſhall ſownde no trouthe:
            
            
               Mar.
               he
that lovyth me not / doth not diffame me / 
            
            
               Salo.
               Slepe as ye have nede / 
            
            
               Ma
               / He that leyth hym
downe to ſtepe & kan not / is not at his hertys eaſe
            
            
               Sal
               We haue well fyllyd oure beliys lete vs
thanke god
               
            
            
               Mar.
               As the owſell whyſtelyth ſo
anſweryth the thruſſhe the hūgery and the ſulle
ſynge not oon ſonge
            
            
               Sal.
               Lete vs ete ād drinke
we ſhall alle deye
            
            
               Marc.
               The hungery dyeth
aſwele as the full fedd: As a man playeth vpō
an harpe he kan not wele īdicte
            
            
               Mar.
               So whā
the hownde ſhytyth he berkyth noth
            
            
               Sal:
               The
wretchyd wombe is full go we now to bedde.
            
            
               Marcol.
               He turnyth and walowyth & ſtepyth
evyl that hath not for to ete.
            
            
               Salo.
               Dyſpyſe thou
not a lytyll yifte that is yeven the of a trewe frē
                  de
            
            
               Mar.
               That a Geldyd man hath that yevyth
he to his neighborwes / 
            
            
               Salo
               / Go thou not wyth
the cvyll man or the brawelyng: leſt thou ſuffre
evyll for hym or peryle
            
            
               Marcolphꝰ
               A dede bee
makyth no hony / 
            
            
               Salo.
               If thou make frēdeſhip̄
with a falſe and evylwylled man. it ſhall hyndre
the more than proffyte:
            
            
               Marcolphus:
               What the wolf doth / that pleaſyth the wolfeſſe
            
            
               Salomon:
               He that anſweryth afore

he is demaundyd ſhe wyth hym ſelf a fole:
            
            
               Mar
               Whan a man tredyth drawelto you youre fete
            
            
               
                  Sal
               
               Evry thing cheſyth his lyke:
            
            
               Mar
               / Where
a ſkabbyd horſe is / he ſekyth his lyke and eyther
of thaym gnappyth othre
            
            
               Salo.
               A meycyfull
mā doth wele to his ſowle / 
            
            
               Mar:
               He dyſpyſeth
a great yifte that knowyth not hym ſelf.
            
            
               
                  Sal
               
               He that ſkapyth te wolf / metyth the lyon / 
            
            
               Mar
               colfus From evyll into worſe / as the Looke to
a bakere:
            
            
               
                  Sal
               
               Ware that no man do the non
evyll / if he do / do it not ayen
            
            
               Mar
               / The ſtylle ſtā
                  dyng
watyr / & the man that ſpekyth but lytyll / beleve
thaym not
            
            
               Salo.
               We may not alle be lyke
            
            
               Mar
               / It ſtandeth wryten in a boke / he that
hath no horſe muſte go onfote.
            
            
               Salo.
               A Chylde
of an hundred yere is curſyd
            
            
               Mar.
               It is to late
an olde hounde in a bande to lede.
            
            
               Sal.
               He that
hath ſhalbe yeuen / & ſhall flowe.
            
            
               Mar.
               Woo to
that man that hath frendes & no breed / Salom̄ / whoo
to that man that hath a do wble herte / ād
inbothe weyes wyll wādre.
            
            
               Mar
               He that / wall
two weyes go muſte eythre his ars or his breche
tere / Salom̄ / Of habundaunce of therte the
mouth ſpekyſt / 
            
            
               Mar.
               Out of a full wōbe thars
trompyth / 
            
            
               Salo
               / Two ovē in one pocke draw̄
lyke:
            
            
               Mar.
               Two veynes go lyke to oon ars.
            
            
               
                  Sal.
               
               A fayre woman is to belovyd of hire huſbande / 
            
            
               Mar
               / In
the necke is ſhe whyte as a dove,
and in the ars blacke and derke lyke a molle.

               
            
            
               Salo:
               Out of the generaciō of inda is my mooſt
kyndrede / n̄ the lord of my fadre hath made gouernoure
ovyr his people:
            
            
               Mar.
               I knowe wele
a tabylcloth: and of what werke it is made.
            
            
               Salomō
               
               Nede makyth a right wyſe mā to do evyll
            
            
               Mar.
               The wolf that is takyn ād fet faſt / eythre
he byteth or ſhytyth.
            
            
               Sal.
               Were it ſo that god al
le the world vndre my power had ſet / it ſhulde
ſuffyſe me / 
            
            
               Marc.
               Men kan not yeve the katte
ſomoche / but that ſhe woll hyr tayle wagge.
            
            
               Sal.
               He that late comyth to dyner his parte is
leeſt in the mete
            
            
               Mar.
               The glouton kan not ſe
or renne alaboute / 
            
            
               Salo.
               Though it be ſo that
thy wif be ſowre fere hir not.
            
            
               Mr
               The ſhephde
that wakyth well: ther ſhall the wolf no wolle
ſhyte:
            
            
               Sal.
               It becōth no foles to ſpeke or to brynge
forth any wyſe reaſon.
            
            
               Mar.
               It becomyth
not a dogge to bere aſadyll /
            
            
               Salo
               / whyles the
children are lytyll: reighte theyre lymmes: & maners
/
            
            
               Marc:
               He that kyſſyth the lambe lovyth
the ſhepe?
            
            
               Salo.
               Alle reyght pathys goō to wardes
don weye:
            
            
               Marc
               / So done alle the veynes
renne towardes the ars:
            
            
               Salo.
               Of a good man
comth a good wyf:
            
            
               Marcolf
               Of a good mele comyth
a great torde that men wyth theyre fete
trede So muſte mē alſo / alle the beſtyall wynes
trede vndre fote / 
            
            
               Salo:
               A fayre wyf becomyth
well by hir huſbād / 
            
            
               Marc.
               A pot full wyth wyne
becomth well by the thruſty / 
            
            
               Salo.
               wel becomyth

a fayre ſworde by myſyde.
            
            
               Mar
               / Wel becomth
my hegge a great hepe of ſtonys
            
            
               Sal.
               The gretter that ye be the more meke ſhulde ye
be in alle thyngys / 
            
            
               Mar
               / he rydyth well that ridyth
wyth his felawes / 
            
            
               
                  Sal
               
               The wyſe chylde
gladyth the fadyr: & the folyſſh childe is a ſor we
to the modyr / 
            
            
               Mar.
               They ſynge not al oon ſōge
the glad & the ſory:
            
            
               Salo.
               he that ſowyth wyth
ſkaerſtye / repyth ſkaerſty:
            
            
               Mar:
               The more it fry
ſeth the more it vyndeth:
            
            
               Sal.
               do alle thynges by
coūſell & thou ſhalt not aſtre forthinke it.
            
            
               Mar
               / he
is ſekeynough that the ſekeneſſe drawyth or
folowyth:
            
            
               Sal.
               Alle thinges have theyre ſeaſōs
& tyme:
            
            
               Mar.
               Now daye to morwe daye. ſayde
the oxe: that the hare chacyd.
               
            
            
               Sa.
               I am wery of
ſpekyug: lete vs therefore reſte
            
            
               Mar:
               Therfore
ſhall not y leue my clapping:
            
            
               Sa:
               j may no more
Mar / yf ye maye no more yelde youre ſelf ouyr
comē: & yeue me that ye have promyſed Wyth
that ſpake to maacolf Hanany as the ſone of joiade:
and zabus the kinges frende: and adonias
the ſone of abde whiche hadden the charge and
gouernan̄ee ovyr the kyges tribute / and ſayde:
Thou ſhalt not therefore be the thyrdde in the kī
                  gedome
of oure soueraigne lord Mē ſhall rather
put bothe thyn worſt yen out of thy mooſt vyle
hede: for it becomyth the bettyr to lye amonge
verys: than to be exal ted to any dignyte or honour / 
Than marcolphus ſayde wherfor hath

the king than ꝓmyſed Than ſayde the kinges
vij. prouoſtes / that is to wyte Neuthur Benadachar
Beneſya Bena Benanides Banthabar
Athurady Bominia / Ioſephus Semes ād Samer
/ Wherto comth this fole oure ſoveraign lorde
althus to trouble and mocke Why dryue ye
hym not out / wyth ſtavys of his fyghte Tho ſayde
ſalomon / not ſo but yeue hym wele to ete and
drinke / and lete hym thau goo in peaſe To ſpak
marcolphus goyug his weye to the king I ſuffre
ynough what that ye haue ſayde I ſhall alweyes
ſaye There is no king were no lawe is
               Onys vpon a tyme the king rode an huntyng
wyth his hunterys and ho wndes aud fortunyd
hym to come by the houſe of marcolf: And
turnyd hym ſelf thid rewardes wyth his horſe
and demaunded wyth his hede inclyned vndre
the dorre bowe. who was wythin̄. Marcolf āſweryd
to the king: wythin is an hool, man & an
half. & an horſe hede / & the more that they aſcende
the more they downe falle To that ſpak ſalomō
what menyſt thou therwithall / Tho āſweryd
marcolphus The hole man is my ſelf ſyttyng
wythin / ye are the half man ſyttyng wythoute
vpon youre horſe lokyng in wyth youre
hede declynedy. And the horſe hede is the
hede of youre horſe that ye ſytte on: Than Salomon
demauuded of Marcolphus what they

were that clymē vp and fallyn downe.
            
            
               Marcol:
               
                  Anſweryd & ſayde: they are the benys boyllyng
in the pott Salom̄ / where is thy fadyr: thy
modyr / thy Suſtyr / and thy brothyr / 
            
            
               Mar
               My
fadyr is in the felde and makyth of oon harme
two My modyr is goon and dooth to hir neighborwe
that ſhe nevyr more ſhall do / my brothyr
lytting wythoute the houſe ſteyth alle that he
fyndeth My ſuſtyr ſyttyth in hire. Chambre &
be wepyth that a fore tyme ſhe laughyd.
               
            
            
               Salom̄
               
               What betokenth they
            
            
               Mar:
               My fadyr is ī the
felde and puttyth or ſettyth thornys in a foot
path / & comyng men they make an othre path
therby / & ſo he makyth of oon harme two My
modyr is goon and cloſyth the yeſ of hir neyghborwe
deying the whiche ſhe ſhall hevyr more
do My brothyr ſytting withoute the houſe ī the
ſonne & lo wſyth & alle that he fyndeth he ſleyth
My ſuſtyr / the laſte yere lovyd a yonge man ād
wyth kyſſyng / laughīg / taſtyng: japyng & playing:
ſhe was getyn wyth chylde: whereof ſhe
now travayllyth / and that now ſhe bewepyth
ſore:
            
            
               Salomon
               How comyth to the alle this
wyſdome & ſubtyltye / 
            
            
               Marcolfus
               In the tyme
of king dauid youre fadyr there was a yongemā
his phisiciā. & as he onys had takyn a vulture
for to occupye in his me dicins / and had takyn
therof that was to hym expedyēt So toke youre
modyr Barſebea the herte & leyde it vpon a

cruſte of breed and roſtyd it vpon the fayre / ād
yave you the herte to ete / and I thāne beyng in
the kechī ſhe kaſt at my hede the cruſte through
moyſted wyth therte of the vulture: & that ete j
and therof I ſuppoſe is comē to me my ſubtiltie
lyke as to you is comen by etyng of therte wyſedom.
            
            
               Salomō
               
               As verelȳ god helpe the. jn gabaa
good appiercyd to me & fulfylled me wyth ſapiē
                  ce:
Marcolphꝰ He is holdyn wyſe that reputyth
hym ſelf a fole:
            
            
               Sa.
               Haſte thou not herde what
rycheſſe god hath yevyn me aboven that wyſedome
            
            
               Mar.
               I have herde it And i knowe well
that where god woll / there reynyth if. To that
ſayd ſalomō all laughyngly / my folkys wayte / vpon
me withoute j may no leugyr wyth the talke / 
but ſaye to thy modyr that ſhe ſende me of hir
beſte cowe a pot full of mylke and that the pot
of the ſame cowe be coveryd & bringe thou it to
me:
            
            
               Marcolphꝰ
               It ſhalbe done. King ſalomon
wyth his companye rydyng to wardys ieruſalē
was honourably receyvyd as a riche and mooſt
puyſſāt king. And whan floſcemy a marcolphꝰ
modyr was comyn home to hir houſe / he dede
to hir the kīges meſſage Thā ſhe takīg a pot full
wyth mylke of hir cowe / and coveryd it wyth
a flawne of the ſame mylke made. and ſent it ſo
forth to the king by hir ſone as marcolphꝰ went
ovyr the felde the wethir was warme of the ſō
                  ne
ſawe lying there a drye bakyn cowe torde: &

for haſte he vnnethe cowde ſet downe the pot
to the erthe but that he had etyn the fſawne / ād
toke vp the cowe torde. and therwyth covyrd
the pot: And ſo covyrd preſentyd it before the
king. and he aſkyd why is the pot thus covyrd.
            
            
               Marcolf
               My lord have not ye cōmaunded that
the milke ſhulde becovyrd of the ſame cowe / Salo.
I cōmaunded not ſo to be done:
            
            
               Mar.
               Thus
I vndyrſtode / 
            
            
               
                  Sal.
               
               It had ben bettyr coveryd
wyth a fſawne made wyth the mylke of the ſame
Lowe.
            
            
               Mar.
               So was it furſte done / but hū
                  gyr
chamigyd wyt
            
            
               
                  Sal
               
               How:
            
            
               Marc.
               I wyſte
wele that ye had no nede of mete / and I havyng
great hūgyr ete the fſawne wyth mylke anyonted
and for that wyth wyt chungyd the pot I
have thus coveryd wyth a cowe torde.
            
            
               
                  Sal
               
               now
leve me all this. and yf that thou thys nyght wake
not aſwele as I: thou mayſte haue no truſte
to morne of thy hede. Salomō & maccolph conſentyd
bothe. & wythin a lytyll whyle aftyr marcolph
began to rowte / Salo. ſayde marcolf thou
ſtepyſt:
            
            
               Marcolph
               
                  anſweryd. Lord I do not I
thinke / 
            
            
               Salomon
               / what thinkyſt thon / 
            
            
               Marcolf
               I thinke that there are as many joyntys in the
tayle of an hare / as I hire chyne:
            
            
               Salomō
               
               if thou
ꝓve not that to morne thou arte worthy to deye
Salomon beyng ſtylle / began marcolph to ſlepe:
ayen and ſayde to hym / thou ſlepyſt And he anſweryd
I do not / for I thynke / 
            
            
               Salomon
               what

thynkeſt thou / 
            
            
               Marcolphus
               / I thynke that the
pye hath as many whyte fethrys as blacke.
            
            
               Salomo
               But thou alſo prove that trewe thou ſhalt
lefe thyn hede / As ſalomon ayen began to be ſtyl
le
            
            Marcolph began ayen terowte and to blowe
And Salomō ſayd to hym thou ſlepyſt / 
            
               Marcolphus
               Nay I thinke / 
            
            
               Salomon
               / What thinkeſt
thou / 
            
            
               Marcolph
               I thinke that vndre therhe
is no clerer thing than the / daye
            
            
               Salom̄
               
               Is the
daye clerer than mylke / 
            
            
               Marcolph
               Ie / Salomō
That muſte thou prore. Anone hervpon began
marcolphus to ſlepe.
            
            
               Salo.
               Thou ſlepyſt
            
            
               Mar
               / I ſlepe
not but I muſe
            
            
               Salomon
               What muſyſt
thou.
            
            
               Marcolph
               I muſe how that men may not
ſurely truſte the women.
            
            
               Salomon
               And that
of the ſhawe provyd Anon aftyr as Salomon
was ſrylle began marcolf ayen to blowe and to
ſlepe. Salomo Thou ſlepyſt.
            
            
               Marcolph
               do not
but I thinke / 
            
            
               Salomō
               
               What thinkeſt thou
            
            
               Marcoph
               I thinke howe that nature goth afore lernyng:
            
            
               Salomon:
               If thou prove not that trewe
thou ſhalt leſe thyn hede / A ftyr that the nyght
was ovyr paſſyd and ſalomon very of waking
put hym ſelf to reſte Than marcolf lefte the king
and ran haſtely to hys ſuſtyr Fudaſa: and fayned
hymſelf forwefull. and hevy. and ſayde to
hyre: The king Salomon is ayenſt me / and
I may not bere hys threytys and ininries: and

but I ſhall take this knyf / & hyde it ſecretly vndyr
my clothes / ād there wyth thys daye all pryuely
he not knowyng I ſhall ſmyte hym to therte
and ſle hym: now good dere ſuſtyr I praye
the accuſe me not but iu any wyſe kepe it ſecrete
ne ſhewe it not to myn owne brothyr Bufrydo / Fudaſa
anſweryd my dere and leeveſt brothyr
Marcolf put no doubtes therin I had levyr dye
and be brent at a ſtake rather tha I ſhulde diſcovre
it or accuſe the / Aftyr that retouruyd marcolf
all pryvely towardys the kynges Courte
The ſōne ryſyng & ſpredyng hyr beamys ovyr
ther the jllnmined & fulfyllyd the kīgys palayce:
and ſalamon ryſyng from his bed wente and
ſat in the trone or ſete of his palayce Than commaunded
he to bringe to fore hym an hare. and
aſmany joyntes iu his tayle as in hys chyne were
fownden by marcolph and nombredys ¶
Thanne was there apye brought before the
king / and aſmany whyte fethrys as black were
fownden by marcolph And thāne toke marcolph
a great panne wyth mylke ād ſet it in the
kinges bed chambre all pryvely. aud cloſd to
alle the wyndowes that no lyght myght in come
Thanne kallyd he the king into the chābre / And
as he come in he ſtumblyd at the panne &
was nygh fallyn therin Tho was the king angry
and diſpleaſyd/ & ſayd thou fowle evyl body / 
what is it that thou dooſt
            
            
               Marcolphꝰ
               
                  āsweryd
                  
ye ought not herefore to be angry. For haue
ye not ſayd that milke is clerer than the daye
How is it that ye ſe not aſwele by the clereneſſe
of the mylke as ye do bi the clereneſſe of the daye
juge egaly and ye ſhall fynde that I haue nothyng
myſdone vnto you
            
            
               Salomon
               God foryene
the. my clothys be all wyth mylke ſprongyn
And nygh I had my necke brokyn and yet thou
haſte me nothing treſpaſyd
               
            
            Marcolphus āſweryd
āothre tyme ſe bettyr to fore youlnevyrhteleſſe
ſytte downe and do me juſtyce vpon a mater
that I ſhall ſhewe afore you: Whan he was
ſet Marcolph 
complayned and ſhewyd Lord I
have a ſuſtyr that hath to name Fudaſa and ſhe
hath yeuen hyrſelf to horedam and is wyth childe
wherwyth ſhe ſhamyth and diſhoneſty dalle
oure bloode and lynage: and yet wolde ſhe parte
wyth me in my fathres good and herytage
Thanne ſayde Salomon Lete hyr come a fore
vs: And we ſhall here hyr what ſhe woll ſaye
herto. As Salomon ſawe hyr come from ferre
ſayde all laughyngly Thys may wele be Marcolphus
ſuſtyr This fudaſa was ſhort ād thyeke
and therto was ſhe great wyth chylde and
thus was ſhe thycker thā ſhe was of lenghthe
She had thycke leggys and ſhort. and went on
bote lame / wyth vyſage / yen and ſtature lycke
to Marcolph. Salomon ſayde to Marcolph / 

What complayneſt or aſkyſt thou af thy ſuſtyr.
Marcolph anſweryd My lord I complayne ād
ſhewe opynly afore you of my ſuſtyr that ſhe is
a ſtronge harlot and a ſtrumpet ād is wyth chylde.
as ye may ſe and alle oure blood and kynrede
by hyr is ſhamyd. that wythſtandyng ſhe wolde
dele and parte wyth me in my fathres good
and herytage Wherefore I requyre you of iuſtyce.
and that ye commaunde hire that ſhe take no
parte ne make no clayme therto. This heryng
Fudaſ
                  •
                replete wyth angre and woedneſſe cryed
on hygh and ſayde: Thou fowle myſſhapyn
harlot wherefore ſhulde not I have my parte in
oure fadres good and herytage. and is not Floſcemya
moder to vs bote:
            
               Marcoph
               Thou ſhalt
not have any dele or parte therin For thin offēſe
iugeth the clerely therfro / Fudaſa Therfore I
may not leſe myn herytage. For have j myſdone
I ſhall amende it / but oon thyng I promyſe the
and ſwere by god and all hys myght. yf thou
wylt not lete me be in peaſe: and ſuffre me to haue
my parthe in the land. I ſhall ſhewe ſuche a
thyng of the. that the king or it be nyght ſhall
do the to behangyd:
               
            
            
               Marcolphus.
               Thou fowle
ſtynkyng hore. what kanſt thou ſaye of me I haue
no man myſdone / ſaye thy worſte I dyffye
the / thou haſte moche miſdone thou fowle facyd
knave and rybaulde that thou art. For thou
gladly woldyſt ſle the king / and yf ye beleve not

me ſeke vndyr his cote & ye ſhall fynde the knyf
Tho was the knyf ſought by the kinges ſeruaū
                  tys
and it was not fownde-Sayde marcolph to
the king and to the abouteſtanders. And have I
not sayde trouthe: that men ſhulde not put ovyrmoche
truſte or cōfidēce in the womē. wyth that
they alle begā to laughē
               
            
            Tho ſayd ſalomō. Marcolph
Thou dooſt alle thy thynges by crafte and
ſubtyltye Marcolph āſweryd Lord it is no ſubtyltye.
but that my ſuſtyr had promyſed me to
have kept it ſecrete / & ſhe hath falſely diſcoverd
it as though it had ben of a trouthe. Salomon
/ wherefore haſte thou ſayd that arte or nature.
goth before lernyng Marcolph Take pacyence
a lytyll and afore or ye go to bedde I ſhal ſhewe
you The daye paſſyd ovyr and the tyme of ſouper
cam on. The king ſat to ſowper and othre.
Wyth whom ſat marcolph. and had alle pryvely
put unto hys ſleve thre quyk myſe There was
noryſſhyd in the kinges houſe a Catte▪ that every
nyght as the king ſat at ſowper. was wont
to holde betwyxt hyre fore feet a brennyng kā
               dell
vpon the tabyll. Thanne lete marcolphoon
of the myſe go out of his ſleve. As the catte that
ſaugh ſhe wolde have lept aftyr: but the king ya
uc hyr a wynke or countenaunce that ſhe bode
ſtylle ſyttyng and removyd not. and in lyke wyſe
dede ſhe of the ſecunde mowſe / Thanne lete
marcolph the thrydde mowſe go: and as the katte

ſawe he cowde no lenger abyde. but kaſte the
kādell awaye and lept aftyr the mowſe and toke
it And as marcolph that ſawe: ſayde to the
king Here I have now provyd before you that
nature goth afore lernyng: Tho commaunded
Salomon his ſeruauntes. have thys man out of
my ſyghte: and if he come hythre any more / ſet
my howndes vpon hym.
            
               Marcolphꝰ:
               now for
certayne I knowe and may ſaye that where as
the hede is ſeke and evyll at eaſe / there is no lawe
            
            As marcolph was thns out dryven: he ſeyde to
hym ſelf / neythre ſo nor ſo ſhall the wyſe Salomon
of marcolf be quyte. on the next mornyng
folowyng as he was out of his couche or kenel
ryſen he bethoughte hym in his mynde how he
myght beſte gete hym ayen into the kinges courte
wythout hurte or devouryng of the howndes
he wēt & bought a quyk hare & put it vndre his
clothis & yede ayen to the courte And whan the
kinges ſeruauntes had ſyghte of hym they let vpon
hym alle the howndes & forthwyth he caſte
the hare from hym: and the howndes aftre. & lefte
marcolph. and thus came he ayen be the king
And as he ſawe hym he aſkyd who had letyn
hym in / Marcolph āſweryd wyth great ſutyltie
am j in comē. Sal Beware that thys daye thou
ſpytte not but vpon the bare grownde: The palayce
was all coveryd wyth tapettys. & the walles
hāgyd wyth riche clothys. Marcof wythin

ſhort ſpace aftyr / wyth his talkyng & clateryng
wyth othre his mouth was full of ſpytyll began
to cough and reche vp / beholdyng alaboute hym
where he myght beſt ſpytte & cowd fynde no bare
erthe: ſawe a ballyd man ſtondyng by the kīg
barehedyd and ſpatyld evyn vpon his forehede.
The ballyd man was therwyth aſhamyd
made clene his forehede: and fyll on kneyes before the kingys fete and made a complaynt vpon
marcolph. Salomō Wherefore haſte thou made
fowle the forehede of this man. Mar. I have
not made it fowle but j have dungyd it or made
it fat. for on a bareyne grownde. it behovyth dū
               ge
to be layde. that the corne that is therō ſo wyn
may the bettyr growe and multiplye. Saolmon
What is that to this man. Mar. My lord have
ye not forbedyn me that this daye I ſhulde not
ſpytte but vpon the bare erthe & I ſawe his forehede
all bare of herys: and thynkyng it 
                  〈◊〉
                vare
erthe. and therefore I ſpyttyd vpon it The
king ſhall not be angry for this thing for i have
done it for the manys proffyte for and if his ſo
rehede were thus vſyd to be made fat the herys
ſhulde aven encreaſe & multiplye. Salo. God yeue
the ſhame for the ballyd men aught to be abouē
othre men in honure. for balyōneſſe is no ſhame
but a begynnyng. of worſhip̄. Marcolphus
/ Balydneſſe is a flyes neſt Beholde j not fyre how
the flyes folowe more hie forehede thā alle the

othre that ben wythin thys houſe. for why they
trowē that it be a veſſell turnyng full wythſom
good drīke or ellys to be a ſtone anoynted wyth
any ſwete thyng. and therfore they haſte thaym
to his bare forehede To this ſayd the ballyd mā
afore the kīg: Wherto is this mooſt vyle rybaulde
ſufferyd in the kinges preſence vs to rebuke
and ſhame. lete hym be kaſt out. Marcolph / and
be it peaſe in thy vertu / and j ſhalbe ſtylle. herewythall
come yn two women bryngyng wyth
thaym a lyving chylde / for the wyche they afore
the king began to ſtryve: For the oon ſayde it be
lōgyd to hyre / but the oō of thaym had forlayne
hyre chylde ſlepyng So that they were mſtryre
for the levying chylde / Salomō 
               ſayd to oon of his
ſervauntis: take a ſworde & departe thys chylde
in two pecys: and yeve eyther of thaym the oon
half / That heryng the naturall bodyr of the lyvyng
chylde: ſayde to the king Lord j beſeche you
jeve it to that woman all hool lyvyng / for the his
the verraye modyr therof. Than ſayde Salomō
that ſhe was the modyr of the chylde▪ and yave
it to hire / Marcolph demaūded of the king how
he the modyr knewe. Salomon By chaungyng
of hir colure and affection and by effuſyō of tetys / 
Marcolphus ye myghthe ſo bediſceyved / for
beleue ye the wepyng of the womē / and are
ſo wyſe and knowe the crafte of thaym no bettyr / 
whyllys a woman wepyth ſhe laughyth

wyth therte / They kan wepe wyth oon yie / ād
lawgh wyth the othyr. They make contenan̄ce
wyth the vyſage that they thinke not They ſpeke
wyth the tūge that they mene not wyth therte
They promyſe many tymes that they parforme
not-bnt they chaunge theyre contenaunces
as theyre myndes renne / The women have innumerable
craftes / Salomon As many craftes
as they have / ſo many good condicyons and propyrtyes
they haue / Marcolphꝰ Saye not good
condicyons or propyrtyes. but ſaye ſhrewdneſſys
and decepcyons. Salomon Surely ſhe was
an hore that bare ſnche a ſone. Marcolph Wherefore
ſaye ye ſo▪ Salomon For thou blamyſt alle
women / and they are honeſt chaſte meke lovyng
and curtayſe / Marcolf To that myght ye
adde & ſaye that they are brotyll and mutable.
Salomō If they be brotyll: that have they of manys
condicyō / yf they be chaunge able that have
they by delectacioū: Womā is though made of
mānys rybbe / and yeven vnto hym for his helpe
and comfort For womā is aſmoche to ſaye as
a weyke erthe or a weyke thynge / Mar: jn likewyſe
it is aſmoche to ſaye as a ſofte erroure / Sal
There lyeſt thou falſe kaytyf Thou muſte
nedys be cryll and onhappy▪ that ſayſt ſo moche
ſhame and harme of women For of womē we
are alle comen / and therfore he that ſeyth evyll
of the kynde of women is greatly to be blamyd
               
for what is rycheſſe / wat is kingdomes / what
is poſſeſſiōs what is goold what is ſylver what
is coſtely clothyng or p̄ciouſe ſtonys▪ what is coſtely
metys or drinkes. what is good cōpanye or
ſolace what is myrthe whitoute women. On
trouthe they may kalle wele the world deed that
from women are exiled or banyſſhed For women
muſte bere the chyldrē they fede & noryſſhe
thaym vp / and love thaym well She deſyryth
thayre helthys She gouernyth the houſehold.
She forwyth the helthe of hyr huſband & houſehold.
women is the dilectacōn of alle thinges: ſhe
is the ſwetneſſe of youthe She is the ſolace of
joye of age. She is gladneſſe of childre: She is
joye of the daye She is ſolace of the nyght She
is the gladynd of laboure. of alle hevyneſſes. ſhe
is the forgeter She ſervyth whithoute grutchyng
And ſhe ſhall watche my goyng out and
myn incomyng. Thervpon anſweryd marcolphus.
he ſeyth trouthe. that thinkyth wyth his
herte. as he ſpekyth wyth his mowth. ye haue
the women in great favoure / & therfore ye prayſe
thaym. Rycheſſe nobylneſſe / fayreneſſe & wyſedom
be in you. and therfore it behovyth you
to love women. but y aſſure you one thyng albe
it that ye now prayſe thaym ovyr moche / or ye
ſlepe ye ſhal dyſprayſe thaym as faſte. Salomō
Therof thou ſhalt lye / for alle my lyve dayes I
have lovyd women & ſhall duryng my lyf. But

now go frō me / & ſe wele to. that before me thou
nevyr ſpeke evyll of women Than marcolphus
goyng out of the kynges palayce. kallyd to hym
the womā that had hir childe to hyre yeven a yē
by the king and ſayd to hyre knowyſt thou not
what is done & concluded in the kingys coūſell
to daye. She anſweryd my chylde is yevyn me
ayē alyve / what ellys there is done. that knowe
not I. Tho ſayd marcoph the king hath cōmaū
                  ded
& is vttyrly det
                     
                        
                     
                     er
                  myned that to morwe thou
and thy felawe ſhall come ayen afore hym: and
that thou ſhalt have the one half of thy chylde &
thy felawe the othre half Thā ſayde the womā
O what evyll king / & what falſe & vntrewe ſentēce
yevyth he. Marcoph ſayde yet ſhall j ſhewe
the grettyr matiers & more chargeable & of grettyr
weyghte The kīg & his coūſeyle hath ordeyned
that evyr man ſhall have vij. wyves therfor
remembre & thinke what therin is beſt to be done.
for as one man hath vij. wyves. ſo ſhall ther
nevyr. more be reſte or peaſe in thouſe. one ſhalbe
belovyd an othre ſhall diſpleaſe hym for hir
that he lovyth ſhalbe mooſt wyth hym: and the
othre nevyr or ſeldom She ſhalbe wele clothyd
& the othre ſhalbe forgetyn: hyr that he lovyth
beſt ſhall haue ryngys jo wellys goold ſylvyr furres
& were fylkys She ſhal kepe tije keyes of alle
the houſe She ſhalbe honouryd of alle the ſervauntys
and be kallyd maſtres Alle his goodes

ſhall falle to hire: what ſhall thau ſaye the othre
vj. And yf he love tweryne: what ſhall the othre
v. ſaye & yf he love thre what ſhal ſaye the othre
iii. & yf he love iiij▪ what ſhall the othre iij. do &c̈.
That he lovyth beſt he ſhall alwayes have by
hym & kyſſe hire and halfe hyre The othyr ſhall
mowe ſaye that they are neythre wydowes nor
weddyd nor yit vnweddyd. nor wythoute huſbande
They ſhal mowe well forthynke that
they have theyre mayndehede loſte There ſhall
evyr ſtryff angre envye and brawelyng reigne &
if there be not fownde a remedy herefore many
great inconvenyencys ſhall growe there of And
by cauſe that thou arte a woman and well acqueynted
wyth the condicyons of womē: haſte
the and ſhewe thys to alle the ladyes and womē
wythin this citie ād advyſe thaym that they 
                  •
               
               ſente
not to it in any wyſe. but wythſtande it. ād
ſaye ayenſt the king and his counſeyll. Marcolf
retourned ād went ayen to the courte & pryvely
hyd hym in a corner And the womā trowyd his
wordys to be trewe. rāne trough the citie & clappyd
hire handys to gydre and cryed wyth opyn
mowthe & ſhewyd all that ſhe had herd ād more
And eche neyghborwe or goſſyp ſaide it forth
to an othre / So that in ſhort tyme there was a
great aſſemble or gaderyng of women wel nigh
that alle the women that weren wythin the

Citie. and ſe gadred went to the kynges palayſe
well by the nombre of .vj.M
                  •
               . women / and brak
vp dorys and ovyr wēt the kyng and his counſell
wyth great malyce and lowde crying: The
king as he this herde / avyd what the cauſe was
of thayre gaderyng. To that oon woman that
wyſer and more eloquent than the othre: ſayde
vnto the king. Mooſt myghty prynce to whom
goold / ſylver▪ preciouſe ſtones and alle rycheſſe of
the world tho you are brought ye do ane thyng
as ye woll. and non ayenſayth youre pleaſure:
ye have a Quene and many Quenys. and oryr
that ye have cōcubynes or paramours wythoute
nombre or as aſmany as you pleaſyth for ye
have all that ye wol: So may not every man d
                  •
               
Salomon anſweryd God hath anoynted and
made me king in jſrahel may I not than do and
accomplyſſh all my wylle Do youre wylle wy
                  ••…
               
youre owne. and medle not wyth vs. We are of
the noble blood of Abraham and holde moyſes
lawe / Wherfore woll ye thane that chaunge and
altre ye are bownden to do right and iuſtyce.
wherefore do ye vnryght. Tho ſayde Salomō
wyth great vnpacyence. Thou ſham full wyf
what vnright or wronge do y She āſwryd: as
great vnright do ye as kā be thought or ymagined
For ye haue ordeyned that every mā ſhall haue
mowe lawefully vij. wynes / & certaynli that
ſhall not be: For there is not that prynce / duke / 

or erle / that ſo riche and puyſſaunt is / but that oō
womā alone ſhall mow fullfylle. alle his deſyres
and wylle. what thanne ſhulde he do wyth .vij.
wyves: it is aboven any mannys myght or power:
It were bettyr ordeyned that oon womā
ſhulde have vij. huſbondes Than ſayd Salomō
all laughyngly I had not trowed that of men
had ben fewer in nombre than of women Tho
kryed alle the women as mad people wyth oute
any reaſon / ye are anevyle king & youre ſentences
ben falſe aud vnrightfull Now may we wel
here & ſe that it is trouthe that we have herd of
you: and that ye have of vs ſayde evyll: and therto
ye ſkorue & mocke vs before oure vyſages
that we ſe it O lord god who was ſo evyle as ſaule
that regnyd ouyr vs furſte yet davyd was
worſe / and now this Salomō werſt of alle than
the king beyng full of wrathe ſayde There is no
hede more worſe than the ſerpent / and there is
no malyce to the malyce of a woman: for it were
bettyr to dvelle wyth ſerpentys and lyōs / thā
wyth a wyckyd woman Alle evyll are but lytyl
tho the curſydneſſe: of a ſhrewd woman Alle
wyckydneſſe falle vpon women / as the ſande
fallyth in the ſhoes fo the oolde people goyng vp
an hylle So a talkatyf woman and diſhobedyēt
is a great confuſyon That wyf that is hlr huſbondes
maiſter is evyr cōtrarye to hym An evyl
wyf makyth a pacient herte. and a ſory vyſage

& if as plage of the deth A woman was the begynnyng
of ſynne / and through hire we dye alle
The woman that is luxuriouſe may men knowen
in the vppermeſt of hire yes. ād by hir browes
For hire yes are wythoute revyrēce & ther
nede nomā wondre although ſhe forgete hir huſbonde
As the king althus had ſayd. ſo ſpaknathan
the prophete and ſayde My lord why rebuke
ye & ſhame ye thus alle thies women of iheruſalē.
Salomō have ye not herd what diſhonoure
they have ſayd of me wythoute deſervyng Na
than anſweryd he that woll wyth hys ſubgiettys
lyve in reſte & peaſe / he muſte ſom tyme be
blynde dūme. & deef. Salomō. it is to be āſweryd
to a fole aftyr his folyſſhnes. Tho ſprāge Marcolph
out of the corner that he ſat in / ād ſayde to
the king / now have ye ſpokyn aftyr myn intent.
for ones thys daye ye prayſed womē out of alle
meſure / and now have ye diſprayſed thaym asmoche.
that is it that I ſought: alwayes ye make
my ſaying trewe: Salo. Thou fowle evyle body / 
knowyſt thou of this cōmocion: Marcolph/ nay. nevyr
theleſſe ye ſhulde not yeue credence to
alle thing that ye here Tho ſayd the king ſalomō
go from hens out of my ſyghte: & I charge the
that j ſe the nomere betwixt the yes / forth with
was marcolph kaſt out of the kinges palayſe
/ Than̄ they that ſtodē by the king ſaydē: mylord
ſpeke to thiefe womē ſumwhat that may pleaſe

thaym to here. to thentēt that they may departe
Than turnyd the king towardes thaym & ſayd
youre goodneſſe ſhal vndreſtande. that I am not
to be blamyd in that: that ye laye to my charge / That
evyl ſayer marcolf / that ye here late ſawe.
hath out of hym ſelf alle this matter ſurmyſed &
fayned: ād every man ſhall have hys owne wyf
& hyr wyth faythe & honeſtie love and cheryſſhe
That I have ſpokyn ayenſt the wyves I haue
not ſayde it but ayenſt the froward wyves who
ſhulde of the good wyves ſpeke any evyll For a
good wyf makyth hyr huſbande glad ād blythe
wyth hyre goodneſſe She is a parte the lyryng
of hyre huſbond vpon erthe. and hyr lernyng advauntagyth
or forthryth hys body She is a yifte
of god / A wyſe wyf and a ſtylle is a grace abouen
graces / A good ſhame faſt and an honeſte
wyf is lyke the ſonne clymmyng vp to god. A
wyf of good condioyons is the ornament or apparayle
of the houſe. She is a lyght ſhynyng
bryghther / than the lyght of cādeliys: She is lyke
the goolden pyller ſtandyng vpon hir feet and
an ovyr faſte fnndament grwnded vpon a ſure
ſtone wythonte mutacions and the commande
mantys of god evyr in hyr mynde / The heoly
god of Iſrahel bleſſe you aud multiplye youre ſede
and kyndre bede / vnto the ende of the worlde
Tho ſayde they alle / amē: And toke leve of the

king and went theyre weyes: Marcoph beryng
in his mynde of the vnkyndneſſe that the king
had commanded hym that he ſhulde no more
ſo hym betwixt the yes Thought in hymſelf.
what was beſt to do. It happenyd that the next
nyght folowyng fyll a great ſnowe Marcolphꝰ
toke a lytyll Cyve or Temſe in his oon hande &
a foot of a bere in the othre hande: ād he turned
hys ſhoes tyat ſtode forwardes vpon his feet
bakward and vpon the mornyng erly he began
to go lyke a beſte vpon alle fowre feet through
the ſtrete. and whan he was comen a lytyll wythouthe
the towne: he fownde an olde ovyn ād
crept into it. And as the lyght of the daye was
on comen. oon of the kingys ſeruauntys founde
the footſtappys of marcolph. and thougt that it
was the trace or ſtappys of & merveylous beſte
& in alle haſte wēt & ſhewyd it to the king Thā
               ne
incontynent wyth huntres and howndes he
wente to hunte and ſeke the ſayd wondrefull
beeſte aud folowed it vnto they comen before
the oven where they had loſte and fownde no
more of the ſteppys. The king Salomon diſcended
from hys hors and began to loke into the
oven. Marcolpus laye all crokyd hys vyſage
from hym wardes. had put downe hys breche
into hys hammes that be myght ſe hys ars hole
and alle hys othre fowle gere. As the kyng

Salomō that ſeyng demawnded what laye there.
Mar. āſweryd j am here: Sal wherefore lyeſt
thou thus / Marcolf. for ye haue commannded
me that ye ſhulde nomore ſe me betwyxt
mynyes Now and ye woll not ſe me betwyxt
mynyes: ye may ſe me betwene my buttockys
in the myddes of myn arſehole: Than was the
king ſore meovyd cōmaunded his ſeruauntys
to take hym & hange hym vpona tre / Mar. So
takyn. ſayde to the kyng: Mylord well it pleaſe
you to yeve me leue to choſe the tre whervpon
that j ſhall hāge Salſayde be it as thou haſte de
ſyred / for it forcyth not on what tre that thou be
hangyd / Than the kinges ſeruaūtes tokē & leddyn
marcolph wythoute the citie / & through the
vale of ioſaphath & ovyr the hyghte of the hylle
of olyuete from theus to ierirho. & cowde fynde
no tre that marcolf wolde cheſe to be hanged on
From thens went they ovyr the flome iordane
and alle arabye through And ſo forth all the great
wylderneſſe vnto the rede ſee: And nevyrmore
cowde marcolph fynde a tre that he wolde cheſe
to hange on And thus he aſkapyd out of the
dawnger & handes of king ſalomō / and turnyd
ayen vnto hys howſe / and levyd in peaſe & ioye
And ſo mote we alle do aboven wyth the fadre
of heven Amen
         
         
            ¶Emprentyd at andewerpe by
me M. Gerardleen
            
         
      
   