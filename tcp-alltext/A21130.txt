
      
         
            
               
                  
                  
                  ΝΟΣΤΩΔΙΑ. IN SERENISSIMI, POTENTISSIMI, ET INVICTISSIMI MONARCHAE, IACOBI Magnae Britanniae, Franciae & Hiberniae Regis, fidei defensoris, &c. felicem in Scotiam reditum, Academiae Edinburgensis Congratulatio.
                  
                  EDINBVRGI, Excudebat Andreas Hart, ANNO 1617.
               
               
                  
                  
                  IN SERENISSIMI ET POTENTISSIMI MONARCHAE, IACOBI Magnae Britanniae, Franciae & Hiberniae Regis, felicem in Scotiam reditum.
                  
                     CAEsaribus quondam posuit quos Roma triumphos,
                  Augusto hos reduci Scotia laeta suo.
                  Sed magno majora auso quae digna Monarchae?
                  (Qui tulit inuictâ tanta trophaea manu)
                  Ante triumphales currus Ecclesia praeses,
                  Iustitia & pietas cingit vtrumque latus.
                  Inter regales fulget Clementia turmas,
                  Virtutum glomerans agmine tota cohors.
                  Relligionis apex purae, Babylonica pellex
                  Vindice quo Herculeo robore victa jacet▪
                  
                  Ingredere, O felix multùm, felicior exi,
                  (Si Phoebi radiis non licet vsque frui)
                  Et quàm optatus ades, Regum lux maxima, tanto
                  Major & eclipsis, noxque recessus erit.
                  
                     R. C.
                  
               
               
                  
                  
                  AD SERENISSIMVM ET POTENTISSIMVM MONARCHAM, IACOBUM MAGNAE BRITANNIAE, FRANCIAE ET HIBERNIAE REGEM FIDEI DEFENSOREM.
                  
                     
                        PIERIDVM decus insigne & tutela Sororum,
                  Omnigenâ virtute cluens, certissima coeli
                  Progenies, Patriae
                        
                           
                        
                        que
                      Parens, ter maxime Princeps,
                  Sceptrigerûm Phoenix atque inclyta gloria Regum.
                  Haec tibi pauca damus memores testantia mentes
                  Carmina, non tanto Musarum Praeside digna.
                  Quippe nec Aonii laticis saturata liquore;
                  Parnassi nec nata jugis, aut vertice Pindi:
                  Sed propè sub rigidae stellis glacialibus Vrsae
                  Condita, nec Musis aequis, nec Apolline dextro.
                  Si tamen haec placido vultus candore benignus
                  Aspicias, Patriae quo nubila fusca serenas,
                  Clara tui vultus sacro splendore nitebunt.
                  Nosque Edinensi pubes nutrita Lyceo
                  Te summum Aonidum columen patremque rogamus
                  Vsque tuis faueas, Rex inuictissime, Musis.
                  
                     Sacratissimae tuae Majestati deuotissima ACADEMIA EDINBVRGENSIS.
                  
               
               
                  
                  
                     
                        〈 in non-Latin alphabet 〉
                     .
                  
                     
                        〈 in non-Latin alphabet 〉
                     
                  
                  
                     
                        〈 in non-Latin alphabet 〉
                     .
                  
                     
                        〈 in non-Latin alphabet 〉
                     
                  
                  
                     
                        〈 in non-Latin alphabet 〉
                     
                  
                  
                     
                        〈 in non-Latin alphabet 〉
                     ,
                  
                     
                        〈 in non-Latin alphabet 〉
                     ,
                  
                     
                        〈 in non-Latin alphabet 〉
                     .
                  
                     
                        〈 in non-Latin alphabet 〉
                     ,
                  
                     
                        〈 in non-Latin alphabet 〉
                     
                  
                  
                     
                        〈 in non-Latin alphabet 〉
                     ,
                  
                     
                        〈 in non-Latin alphabet 〉
                     .
                  
                     
                        〈 in non-Latin alphabet 〉
                     ,
                  
                     
                        〈 in non-Latin alphabet 〉
                     
                  
                  
                     
                        〈 in non-Latin alphabet 〉
                     
                  
                  
                     
                        〈 in non-Latin alphabet 〉
                     :
                  
                     
                        〈 in non-Latin alphabet 〉
                     
                  
                  
                     
                        〈 in non-Latin alphabet 〉
                     ,
                  
                     
                        〈 in non-Latin alphabet 〉
                     .
                  
                     
                        〈 in non-Latin alphabet 〉
                     ,
                  
                     
                        〈 in non-Latin alphabet 〉
                     .
                  
                     
                        〈 in non-Latin alphabet 〉
                     .
                  
                     
                        
                           〈 in non-Latin alphabet 〉
                        .
                  
               
            
            
               
                  
                  ΝΟΣΤΩΔΙΑ. JN SERENISSIMI, potentissimi, & inuictissimi Monarchae, JACOBI Magnae Britanniae, Franciae & Hiberniae Regis, Fidei defensoris, &c. felicem in Scotiam reditum, Academiae Edinburgensis Congratulatio.
                  
                     
                        
                           〈 in non-Latin alphabet 〉
                        .
                     
                        EN lux alma redit, quâ nobis Sextus, & Anglis
                     Primus, nunc aucto nomine, MAGNVS, adest.
                     Est octo-decies Sextus de principe gentis
                     Fergusio; Rex bis-sextus & a Brusio.
                     Nominis à primo Sextus: Sexto editus anno
                     Et sexageno. Bimus & in solio
                     Marmoreo, regimen subiit bis-sexto: Et ad annum
                     Terque & ter sextum sceptra Britanna adiit.
                     Sextus adhuc, populis nam à quinis antè fuerunt
                     Regnata: est Noster Sextus ab indigenis.
                     Rex & ab Henrico Sextus, qui ciuica clausit
                     Funera, felicis foedere Conjugii.
                     
                        Id nostro inferior, stirpes tantùm vniit ille,
                     Hic gentes: noster pace, sed ille acie.
                     Cum toties Sextus, cur non Tibi congruat omen,
                     Semper sub Sextis perdita Roma fuit.
                     Huc te fata vocant, manet haec te laurea, Solo
                     Te digna: hinc fausto nomine Primus eris.
                     Non Anglis tantùm Primus quòd diceris, aut quòd
                     Primo succubuit Insula tota tibi.
                     Sed quod Romuleos, regali indagine, Saltus
                     Cinxisti Primus, èque lupam latebris
                     Eduxti: Ecce stylo debent haec saecula vestro
                     Quòd lupa nunc prostet: Et dabis vt feriat
                     Alter quisquam? Absit: quin sis Tu Caesar vtrinque:
                     Quamque priùs calamo, cuspide fige lupam:
                     En alacres adstant praesto ad tua jussa molossi:
                     Signumque expectant: Dic modò; Conficient.
                     Sin contrà feriat, non est mora; sunt tibi Pardi
                     Horrendi, est acer indomitusque Leo:
                     Hos solue, hi cursu praestant & robore, brutam
                     Discerpent bruto fulmine posthabito.
                     Tunc tu MAGNVS eris, cui MAGNA BRITANNIA paret,
                     Cum duce te MAGNO, MAGNA ruet meretrix.
                     Quae DEVS vt faxit, geminantes vota precamur
                     Tot numeres annos quot numerantur aui.
                  
                  
                     ALIVD.
                     NOn res mira rosas Henricus junxerit: illis
                     Gens eadem, solus & color alter erat:
                     Aiba priùs rubuit sociali imbuta cruore,
                     Et facta est rubeae concolor inde rosae.
                     
                        Namque huic Mas deerat, fuit & dux vnicus illi:
                     Sic bello attritae tum coiêre Rosae.
                     At mirum est Pardos IACOBVM vnîsse Leoni;
                     Queis natura, genus, dispar & ingenium;
                     Dissimiles vultus, morésque, & pectora marti
                     Assueta, & genti, gens inimica, diu,
                     Par virtus, iraeque pares, & viribus ambae
                     Illaesis, mirum si coiêre ferae!
                     Ecce tamen, coëunt duce te, REX MAGNE, trucesque
                     Deponunt iras, collaque sponte tibi
                     Subjiciunt: Mouítne feras vis Lilii odora
                     Ter-gemini? argutae vóxne sonora Lyrae?
                     Ast, sine te, nec plectra sonant, nec Lilia odorant,
                     Muta Chelys sine Te, Flosque inodorus erit.
                     Plusquàm humana tibi vox est, mensque enthea: Solus
                     Solâ voce moues Lilia, Plectra, Feras.
                     
                        THO. HOPAEVS. I. C.
                     
                  
                  
                     SCOTIA jam longo in luctu & squalore jaceba
                           •
                        
                     
                     Et propè Cimmeriis mersa fuit tenebris.
                     Regis vt aduentum sparsit praenuncia fama
                     Luctusque & squalor desiit & tenebrae.
                     Aduentus si fama tui, Rex magne, remouit
                     Luctum, squalorem dispulit & tenebras:
                     Quantam laetitiam tua nunc praesentia, quantam
                     Lucem SCOTIGENIS lautitiamque feret?
                     Ne posthàc luctus, squalor, redeantve tenebrae,
                     Sidereo nobis ore perennè mica.
                     
                        Quod si fata negant, si stat sententia menti
                     Nobile SAXONIDVM mox remeare solum:
                     Fac per te hîc vigeat pietas sincera, fidesque,
                     Relligio & puras intemerata manus.
                     Per te, extincta diu, coelis Astraea relictis,
                     Inuisat terras, almaque Pax niteat.
                     Per te florescant Musae, vitium omne facessat,
                     Exulet & Musis inuida Barbaries.
                     Fac jus, fas, virtus firmentur, denique quicquid
                     Luctu, squalore, & vindicat à tenebris.
                     Sed quid te moneo, patriae cui pellere luctum,
                     Squalorem, tenebras vnica cura subit?
                  
                  
                     
                        
                           〈 in non-Latin alphabet 〉
                        
                     
                     
                        
                           〈 in non-Latin alphabet 〉
                        .
                     
                        
                           〈 in non-Latin alphabet 〉
                        .
                     
                        
                           〈 in non-Latin alphabet 〉
                        .
                     
                        
                           〈 in non-Latin alphabet 〉
                        ,
                     
                        
                           〈 in non-Latin alphabet 〉
                        .
                     
                        
                           〈 in non-Latin alphabet 〉
                        
                        ▪
                     
                     
                        
                           〈 in non-Latin alphabet 〉
                        
                     
                     
                        
                           〈 in non-Latin alphabet 〉
                        
                        ▪
                     
                     
                        
                           〈 in non-Latin alphabet 〉
                        .
                     
                        
                           〈 in non-Latin alphabet 〉
                        
                     
                     
                        
                           〈 in non-Latin alphabet 〉
                        .
                     
                        
                           〈 in non-Latin alphabet 〉
                        
                     
                     
                        
                           〈 in non-Latin alphabet 〉
                        ,
                     
                        
                           〈 in non-Latin alphabet 〉
                        
                     
                     
                        
                           〈 in non-Latin alphabet 〉
                        .
                     
                        
                           〈 in non-Latin alphabet 〉
                        
                     
                     
                        
                           〈 in non-Latin alphabet 〉
                        .
                     
                        HENRICVS CHARTERIS.
                     
                  
                  
                     
                     
                        
                           
                              〈 in non-Latin alphabet 〉
                           .
                        SOl velut humentes cum se demittit ad Austros
                        Nostra riget pigro terra perusta gelu.
                        Tunc ne
                              
                                 
                              
                              que
                            fronde nemus ridet, nec gramine campus,
                        Flore carent horti, frugibus almus ager.
                        Ast vbi flammantes propiùs contorquet habenas,
                        Exuit ignauum terra nouata situm.
                        Arboribus redeunt frondes, & gramina campis,
                        Flore nitent horti, fruge virescit ager.
                        Haud secus Anglorum regni dum fraena gubernas,
                        Orbe nec in Patrio per tria lustra micas:
                        Terra parem superis quae te produxit Alumnum,
                        Illuuie, & tristi nocte sepulta jacet.
                        Ast simul aethereis ostentas aemula flammis
                        Lumina, nox radiis cedit opaca tuis.
                        Auspiciis igitur faustis, & numine dextro,
                        Laetus adi Patrii tecta cupita soli.
                        Et velut arctöum cum Sol conscendit in axem
                        Abscessu renouat quae periêre suo.
                        Sic Patriae exangues artus, moribundaque membra
                        Accessu recreas restituisque tuo.
                     
                     
                        ALIVD.
                        CYnthia ceu nitidos tristi ferrugine vultus
                        Condit, vbi fratris sentit abesse facem.
                        
                           Non minùs illaetis nos circumfundimur vmbris
                        Vt radii vultus non micuere tui.
                        Hinc puto majorum solertia, gnara futuri,
                        Apta dedit nostrae nomina bina plagae.
                        SCOTIA quod Sacri vultus orbata nitore,
                        Appositè Graia voce vocanda foret:
                        Ausonio haec eadem dicenda Albania ritu,
                        Candida cum frontis cerneret astra tuae.
                     
                     
                        REGIS 
                              〈 in non-Latin alphabet 〉
                           .
                        EXimiae decorant quae te (REX MAXIME) dotes
                        Et numerum exuperant, exuperantque fidem.
                        Igneus ingenii vigor & vis enthea mentis,
                        Ardua qua sensu cuncta minora tuo.
                        Largiter Aoniis & pectora culta camoenis,
                        Et fluitans sacro melleus ore lepos.
                        Major auaritia, turpique libidine maior,
                        Atque animus recti propositique tenax.
                        Relligionis amor, fidei studiumque tuendae,
                        Quod placuit titulis inseruisse tuis.
                        Iustitiam moderans facilis Clementia, Virtus
                        Et niueus candor, munificae que manus.
                        Inuenias alios qui haec singula fortè tenebunt,
                        Sed qui possideas omnia solus eris.
                     
                     
                        ALIVD REGNI.
                        AVGVSTI cedant felicia tempora, Regis
                        Et Solymae regnis, Rex venerande, tuis.
                        Nam simul ac sacros pressit diadema capillos,
                        Et data sunt tenerâ Sceptra gerenda manu.
                        Protinùs errorum foedis erepta tenebris
                        Emicuit puro lumine, pura fides.
                        
                           Tetraque septenis quae collibus ardua regnat
                        Corruit auspiciis Bellua fusa tuis.
                        Iam neque consumptis carie damus oscula truncis,
                        Fundimus aut stolidas ad caua sacra preces.
                        Triticeum (nec triste nefas) pro numine vero
                        Quem tacito fingit murmure Mysta, Deum
                        Nunc colimus: Sed qui terram, mare, sidera fecit,
                        Et regit imperio cuncta creata suo.
                        Relligione simul nitido pax aurea coelo
                        Lapsa fouet Patriae viscera fessa tuae.
                        Iam neque securos abrumpunt classica somnos,
                        Mollibus aut stratis ad fera bella cient.
                        Arua peremptorum non ampliùs ossibus albent,
                        Sanguine nec diro flumina mixta fluunt.
                        Rusticus in duros contundit tela ligones,
                        Et religat pandos ad iuga sueta boues.
                        Iam mercator, opes per mille pericula quaerens,
                        Impiger audaci caerula puppe secat.
                        Iamque nitet Tyrio Iudex sublimis in Ostro,
                        Et calcata diu iura retractat ouans.
                        Procedant simili semper tua Regna tenore,
                        Teque fauens numen sic sine fine beet;
                        Relligio vt vigeat semper te vindice tuta,
                        Floreat & fidei pax quoque iuncta comes.
                     
                     
                        
                           
                              〈 in non-Latin alphabet 〉
                           .
                        ASSYRIVM Perses, proles hunc clara Philippi
                        Graios Roma potens exuit imperio.
                        Ultimus imperii Romani Scotia limes,
                        Sola gerens Latio libera colla iugo.
                        Deque aliis dum tu terris Adriane triumphas,
                        A Scotis vallo, tuque Seuere, caues.
                        
                           Namque hinc ven turum veteres cecinere Sibyllae
                        Qui Romae aequaret moenia celsa solo.
                        Quem Dominae celsas vrbis qui diruat arces
                        Credibile est superos constituisse ducem?
                        Qui Babylona feram Sanctorum caede rubentem
                        Cogat ad exemplum tristia ferre suum?
                        Quem nisi te Scorti gnauus qui pocula dira
                        Respuis, & mirâ detegis arte dolos.
                        Macte animo, fatis & te poscentibus offer,
                        Victor adi palmis debita Regna tuis.
                        Quamque expugnasti doctis, REX MAXIME, Scriptis
                        Romuleam ferro contere, perde LVPAM.
                     
                     
                        
                           
                              〈 in non-Latin alphabet 〉
                           .
                        POst bis septenas viso te Principe messes
                        Perfundunt Patriae gaudia blanda sinus.
                        Sidus & vt niuei nunquam dispareat oris,
                        Sollicita lassat numina summa prece.
                        Si tamen haec superis nimis inuidiosa videntur
                        Vota, sacro miserae nec datur ore frui.
                        Serus in aethereas redeas pius incola sedes,
                        Et Pylio maior, Dardanioque sene.
                        Cumque tuae vitae Lachesis finiuerit annos
                        Regali in tumulo molliter ossa cubent.
                     
                     
                        ALIVD.
                        AVrea dum fundet Phoebus sua lumina mundo,
                        Et capiet vultus candida Luna nouos.
                        Deficiat nunquam Regalibus edita lumbis,
                        Quae sedeat solio stirps generosa tuo.
                     
                     
                        PATRICIVS NISBETVS.
                     
                  
                  
                     
                     
                        
                           〈 in non-Latin alphabet 〉
                        .
                     
                        PRIME BRITANNORVM, post tot vaga saecula, regum,
                        Qui patrio in Boream raptus amore venis,
                        PRIMVS AMATVS ADES: primi praeludia amoris
                        PRIMA damus, Sceptri sed tibi prima tui.
                        Illa quidem primâ longè à Permessidis vndâ:
                        At tibi sub primo nata, renata, polo.
                        Accipe placato, Regum illustrissime, vultu:
                        Vatum ego postremus sic mihi primus ero.
                     
                     
                        PRIME BRITANNORVM (PRIMO HAVD SINE NVMINE) Regum,
                        Concilias Sceptro qui tria regna tuo;
                        Unio prima trium; magni prime vnio mundi;
                        
                           Prime salutiferae duxque, comesque viae;
                        DEFENSOR PRIMAE toto spectabilis orbe;
                        Terror prime Erebi, primaque cura poli;
                        Iustitiae & pacis Princeps, qui PRIMVS ab oris
                        
                           Primus abes patriis; nunc quoque primus ades;
                        Qui numeros retrahis labentes primus in orbe
                        Nostro, iterum PRIMVS, qui modò SEXTVS eras▪
                        
                        De quo fatidici tot primò oracula vates
                        Fudêre, euentis jam rata facta suis:
                        QVIS tibi prima canet quoque carmina; dignaque tanto
                        Principe quis? PRIMVM non nisi PRIMA decent.
                        Parcito, lineolas si ego tantùm duxero primas:
                        Nobilis ad viuum ducere Apellis erit.
                        
                           Primus vt es Regum, qui tot feliciter annos
                        Missa per illustres Sceptra tueris auos:
                        
                           Centum sic proaui cum septem inuicta dederunt;
                        Bisque capis fastis secula dena tuis.
                        Te duce distractas vt plurima secula gentes
                        Cernimus hostiles jam posuisse minas;
                        Cernimus & tumidos tot retrò secla gigantas
                        Attonitos justo subdere colla jugo.
                        Te PRIMVM geminis, clarâ cum Principe, natis
                        Iunxerat vna dies, unxerat alma dies.
                        Quae tibi natalis, natisque illuxerat ipsa▪
                        
                        Mensis & à decimâ lux ea nona fuit.
                        Quattuor vna dies mensis (non vnius vna)
                        Quattuor in lucem protulit vna dies.
                        Admiranda dies! Primo hanc dignare lapillo,
                        Inter & illustres digere, Musa, dies:
                        
                           Prima sit haec Epoche▪ retrò hinc, citròque putemus
                        Tempora, cum PRIMIS, PRIME IACOBE, tuis.
                        Sed quò PRIMA trahunt? Vtinam mihi PRIMA sequenti
                        Suggereret Primos Calliopea sonos.
                        Vt te Prima ornat virtutum gloria, PRINCEPS▪
                        
                        Quas colit vt Primas natio docta deas:
                        Vt SOPHIA in fibris, vultu CHARIS, ipsa labellis
                        SVADA, THEMIS Sceptro, RELLIGIO Alma sinu:
                        (Haec, quae Prima tuis affulsit gloria Sceptris,
                        Inseret & Primo te dea Prima polo:)
                        Dat tibi lauricomae Primas Regina coronae,
                        
                           Primus & Aonii splendor Apollo chori.
                        
                           Primus alis magnum Rex cum Cicerone Maronem
                        Pectore; fers Scriptis Primus vtrumque tuis.
                        Dumque parat vacuo Primos ludibria coelo
                        Mittere Styx technis, teque tuosque, suis:
                        Eumenidum Stygios PRIMVS TV detegis ignes:
                        Terror Prime Erebi; Primaque cura Poli!
                        
                           Quis nisi diuino praecordia percitus oestro
                        PRIMA queat calamo tot superare suo?
                        
                           Primus honorandis Mystis quos Anglia fouit▪
                        
                        Nobilibus Primus jam comitatus ades▪
                        
                        
                           Primus agens clarum, clarâ de gente, triumphum:
                        Quos Mars non potuit jungere, junxit amor.
                        
                           Prime amor Anglorum▪ Scotorum gloria Prima
                           ▪
                        
                        
                           Primus vt in Boream raptus amore venis.
                        PRIMVS AMATVS ADES: Primum expectamus amorem,
                        
                           Prima sit vt Patriae Pax, & honesta, tuae.
                        Saxonidûm hic Primus celebrans comitia Princeps
                        
                        Iura dabis populo non peritura tuo.
                        Progredere, O felix, quò duxerit entheus ardor;
                        
                           Primus vt in cunctis, hîc quoque primus eris.
                        
                           Primus eris, Musis Rex; Primas assere: primus
                        
                        Et mihi Moecenas, si placet, esse potes.
                     
                     
                        Patricius Sandeus.
                     
                  
                  
                     
                        
                           〈 in non-Latin alphabet 〉
                        .
                     
                        DVm, REX MAGNE, tui fidissima pectora SCOTI
                        Aemula in aduentu testari gaudia certant;
                        Ille tuos vultus spiranti excudit in aere,
                        Atque alius viuo ducit de marmore, & alter
                        In tabulâ fingit te animosâ, auróve loquaci:
                        Hic rursum eloquio pollens, vel diuite venâ
                        Castalii fontis, calido cui sanguine Titan
                        Corda animat, dotes animi quoque dicere versu
                        Tentat, & audacem tractus se praepete penna
                        
                           Librat in aereos, vt te sublimè volantem
                        Sectetur, superisque tuos componat honores.
                        Omnes solerti ingenio & mirâ arte, sed omnes
                        Ni temerè, at vanis forsan conatibus audent
                        Tantae molis opus: nam plurima lucis imago
                        Diuinae, & coeleste tuo quid splendet in ore.
                        Est & inaccessae mentis vis ardua, nulli
                        Peruia, tot laudum tituli, tot sunt monumenta
                        Ingenii, tot virtutis tua nomina, Regis;
                        Omnia supra hominum captum, mentemque manumque.
                        Te quoque naturae, te nos virtutis, & artis
                        Mirum opus, at
                              
                                 
                              
                              que
                            operum metam
                              
                                 
                              
                              que
                            apicem
                              
                                 
                              
                              que
                            supremum,
                        Quo Dii nil melius terris maiusve dederunt,
                        Dum canimus: fulgore tui vis languida mentis
                        Deficit insolito, metuensque ingentia laudis
                        In spatia ire tuae, veluti libamina quaedam
                        Has eluctatur 
                              ••
                            faecundo è pectore voces.
                        Salue deliciae populi, decus orbis amorque:
                        Atque Erebi terror, coeli charissima cura.
                        Salue Heros inuicte, hominum Rex, maxime Regum:
                        Imò omnes supra Heroas, Regesque, hominesque,
                        Te maior, Rex ipse Tui, qui numine solùm
                        Diuino minor es. Salue Dîs proxime Princeps.
                     
                     
                        REGIS EFFIGIES.
                        NOn Auro ex rutilo Gemmísve aut Marmore, Imago
                        Est te digna satis, nec satis apta tibi:
                        En maius molitur opus tibi fama perennis,
                        Effigiem pingens nobiliore modo.
                        Pro tabulâ est orbis, pro penna temporis omnis
                        Aeterni fasti, qui tua facta notant:
                        
                           Proque auro & gemmis & mille coloribus, vnà
                        Agmina virtutum, & nomina mille ruunt.
                        Gratia, Maiestas, solidae quoque gloria laudis
                        Sunt operi nitidum lumen, & vmbra decens.
                        Tum tabula inscripta est, Ter-Magni Nomina Regis
                        Qui meruit summo proximus esse Deo.
                        Qui solus titulus mirâ feliciter arte
                        Et mentem & tanti Principis ora refert.
                        Haec ubi perfecit, tabulamque hanc ritè sacrauit,
                        Admiratur opus fama superba suum.
                        Tu tamen hoc famae, quo non praestantius vllum,
                        Vincis opus maior, victaque fama stupet.
                        Haec quoque, rara licet, nec talis tantaque Imago
                        Est te digna satis, nec satis apta tibi.
                     
                     
                        Iac. Sandilandius. I. C.
                     
                  
                  
                     
                        
                           〈 in non-Latin alphabet 〉
                        .
                     QUi mirare hilarent hominum vt noua gaudia mentes,
                     Scotia vt insolitâ laetitiâ trepidet;
                     Vt facies coelique solique nouata sit, vtque
                     Gramine prata vitent, lumine cuncta nitent!
                     Nonne vides geminos SOLES ascendere ab austro, &
                     Ignibus his gelidum percaluisse polum?
                     Feruida cùm Phoebus conscendet sidera Cancri,
                     A summo & rapidos vertice flectet equos,
                     Vt renouet flammas austro, non ignibus AVSTER
                     Phoebeis fuerit feruidior BOREA,
                     Si NOSTER currum sistas hîc PHOEBE, perenne
                     Qui potis es nobis reddere SOLSTITIVM.
                     
                        Io. ADAMIDES.
                     
                  
                  
                     
                     
                        
                           〈 in non-Latin alphabet 〉
                        .
                     
                        SCOTIA, te visit Rex, Anglis ecce relictis,
                        Quaeritur, insuetae quae pote causa viae?
                        Externi nil est, sinit hoc non Anglia, non Rex:
                        Hic habuit quantum optabat, & illa dabat.
                        Sollicitauit amor, qui se festinat amato
                        Vnire, hinc gestit regna subire sua.
                        Magnus amor Patriae, qui quondam numina coelo
                        In terras (vates sic retulêre) tulit.
                        Magnus amor Patriae, quem nullâ exstinxeris arte.
                        Aphrica cum Loto fabula vana fuit.
                        Salmoni hunc placuit Regi componere, primis
                        Dedoceat nullus quem remeare vadis.
                        Et potuit nullus, quin Rex succensus amore,
                        Te videat, solus limine mouit amor.
                        Solus amor motum prouexit, denique Regem
                        Ad te perduxit, Scotia, solus amor.
                        Quare age, nunc alacri Regem cape Scotia vultu:
                        Testare & Regis quàm tibi gratus amor.
                        Nec trepides pompis succumbere, plenus amoris
                        Rex petit affectus commoda signa tui.
                        Dona Deo in coelis gratissima, plenus amoris
                        Nonne animus? Regi, Scotia, gratus amor:
                        Et longùm gratus, longùm sit nexus amoris
                        Inter te & regem, Scotia chara, tuum.
                     
                     
                        
                           
                              〈 in non-Latin alphabet 〉
                           , REX, SCOTIA, EDINVM.
                        ANglia multa tibi debet, glacialis Ierne
                        Multa, ah si possent debita nosse sua.
                        
                           Scotia plura tibi debet, tibi debet Edinum
                        Plurima: se Regi debet vtrumque suo.
                        Nec sunt solvendo, nôrunt: Res vnica restat:
                        Esse volunt nexu, mancipioque tua.
                        Ludere sed libeat, libeat sed soluere ludo
                        Debita▪ quae possit soluere nulla dies.
                        Scotia multa suo Regi, Rex debet & ipsi,
                        Per SCOTAM dices Anglia facta tua est.
                        Edinum multum Regi, Rex debet & ipsi
                        Edini, Rex, tu si modò natus eras.
                        Lusimus: ast clamant Edinum & Scotia velle
                        Esse tua, & nexu, mancipioque tua.
                        Et sint aeternùm, tibi tantùm cura tuorum,
                        Hactenus vt fuerat, sit, maneatque tibi.
                        Scotia prima tibi sit cura, & proxima Edinum
                        Natale Edinum proxima cura tibi.
                        Edinum, regnumque tuum curare memento,
                        Tu magna vt magno sis quoque cura Deo.
                        Edini & quae sunt duo prima, Ecclesia, Musae
                        (IACOBE EDINI) sint quoque prima tibi.
                     
                     
                        HARMONIA LYRAE ET LEONIS IN INSIGNIBVS REGIIS.
                        PArcere subjectis & debellare superbos:
                        Hoc opus est Regis, Regia Sparta tua haec.
                        Perfecti Regis perfecta insignia, Regi
                        Quàm bene conueniunt, REX IACOBE, tibi.
                        Dum Lyra, dumque Leo junguntur, mitiùs illâ
                        Quid sonat? hôc vel quid fortius esse potest?
                        Mitibus & quàm tu mitis, Rex, quamque rebelles
                        Debelles facilis, Scotia testis erit.
                        Absit caussa omnis posthàc rugire Leoni,
                        Dulcis & inter nos (REX) Lyra sola sonet.
                     
                     
                        
                        
                           
                              〈 in non-Latin alphabet 〉
                            ECCLESIAE & MVSARVM.
                        VOta animo voluens, & munera quae tibi ferre
                        Possumus, hic mens est sic resoluta mea.
                        Pompas, diuitias aliis offerre licebit
                        Atque dapes, pereunt munera, quique ferunt.
                        Viuunt & viuum praestant, Ecclesia, Musae.
                        Munere quem donant, sic sua dona probant.
                        Illa preces, docta hae monumenta offerre paratae:
                        Illis tu viuis, his tua fama viret.
                        Et viues semper, semper tua fama virebit.
                        Munera sint prima haec, hinc, IACOBE, tibi.
                        Rex pius & doctus, pia munera, munera docta
                        Vnicè amet, viuit queis & in orbe viret.
                     
                     
                        
                           
                              〈 in non-Latin alphabet 〉
                            MVSARVM.
                        GAllia nunc Martem vidit conferre Mineruae
                        Aedem, natali quo fuit ipse loco.
                        Quid de te Phoebo Natali hinc ipsa Minerua
                        Natalis speret, dicere nemo queat.
                     
                     
                        VOTVM SCOTIAE.
                        SPes & opes in te Patriae ponuntur, in illa
                        Tu ponis rursus gaudia cuncta tua,
                        Spes & opes tantae maneant, & gaudia tanta
                        Comprecor vt maneant, Rex IACOBE, diu.
                        Dum precor inter nos maneas, & Magne IACOBE:
                        Dum precor à nobis serus abire velis:
                        
                           Dum precor Arthuri resonet mons, (Magne IACOBE,
                        Io decus patriae, serus abire velis)
                        Et sic dum pro me, pro te precor, vsque precabor
                        Et sic: votum vnum sit mihi, sitque tibi.
                     
                     
                        Tho. Synserfius. P. E. E.
                     
                  
                  
                     ELEGIA 
                           〈 in non-Latin alphabet 〉
                        .
                     SCOTIA. PHΩΤΙΑ. POËTA.
                     
                        POET.
                        NYmpharum tenui Musam meditemur auena,
                        Scotia quam creperâ, Phωtia luce canat.
                     
                     
                        SCOT.
                        Salue aeui decus hoc aeternum, lucide Paean,
                        Te reduce è tenebris turba Scoteina redux.
                        Phoebus & accedens & cedens duplicat vmbras:
                        Immineat capiti, corporis vmbra fugit.
                        Solis Sol solus nobis, IACOBE, recessu
                        Et reditu duplex contigit vmbra tuo.
                        Pallida moeroris te decedente premebat,
                        Grataque laetitiae te redeunte redit.
                        Vt reditus tandem supra caput adstitit, vmbram
                        Tristitiaeque simul laetitiaeque fugas.
                        Illa quidem tam mole suâ disparuit, ista
                        Corripuit tremulam mole manente fugam.
                        Laetitiae molem immanem quo marte feremus?
                        (In se magna suo pondere lapsa ruunt)
                        Maxime Rex regum, fateor, medicabilis ista,
                        Hei mihi, debilitas est nimis arte tua:
                        Discessu properas gratam attenuare secundo
                        Molem istam, Scotis sic redit vmbra duplex,
                        Laetitiae, luctusque: isthaec cum mole redibit,
                        Laetitiae sola ast vmbra superstes erit.
                        
                           Sed satis vmbrarum, lucent jam spicula Phoebi
                        Aurea, luminibus spicula missa tuis.
                        Salue aeui decus hoc aeternum, lucide Paean,
                        Te reduce è tenebris turba Scoteina redux.
                     
                     
                        POET.
                        Scotia sic: Vos quae respondit Phωtia, Musae
                        Dicite Edinaeae, me mea vena fugit.
                     
                     
                        PHωT.
                        Ingredere, O soboles supremi clara Tonantis:
                        Phωteina hunc niueum pinge caterua diem.
                        Phoebus & accedens & cedens, floribus almis
                        Alternat gratâ poma sapora vice.
                        Desuper illuxit: feruens incanduit aestas,
                        Aestatem, Autumnum, Ver IACOBE facis:
                        Carpere decedens maturae poma dedisti
                        Pacis: habe regnis altera, Mome, tuis.
                        Ciuilis scissâ cessit Discordia pallâ,
                        Discessu facta est, Insula, Firma, tuo.
                        Sed simul increpuit reditus praenuncia vestri
                        Fama, redit facies Veris aperta simul.
                        Ver erit aeternum, Scotorum, currite, Parcae
                        Dixerunt fusis aurea saecla suis.
                        Comminùs illuces: facie praesentis inardet,
                        Aestuatin vultu patria fixa patris,
                        Lumine inexpleto, nec se mortalia demens
                        Augusta adspectans ora videre putat.
                        Patria sub Geminis generosum amplexa Leonem,
                        Nunc tibi pro Maio mense IACOBVS eat.
                        Ingredere, ô Soboles supremi clara Tonantis
                        Phωteina hunc niueum pinge caterua diem.
                     
                     
                        Thom. Nicolsonus.
                     
                  
                  
                     
                     NOx ruit, occiduus rutuli dum fulgor Olympi
                     Delius hesperias lambit & intrat aquas.
                     Fausta renascentis succedit gloria Phoebi,
                     Dum jubar exoriens, REX IACOBVS, adest.
                     Ergo Caledoniis geminus Sol surgit in oris,
                     Binaque Scotigeno lux redit alma solo.
                     Qualis enim Titan viridanti gramine terrae;
                     Talis ades populo Dîa propago tuo.
                     Lumen in immensum fundit Sol aureus orbem,
                     Clarius Hic morum nobilitate nitet.
                     Exerit aethereas Pythius per inania flammas:
                     Numinis Hic Sacri, nostro & amore calet.
                     Arua fouet Phoebus vernantia: Prouidus Heros
                     
                     Pace suum populum pacis alumnus alit.
                     Ast aestu quandoque graui sitibundus Apollo
                     Exurit tepidi gramina picta soli.
                     At meliora jubet sperare BRITANNVS APOLLO,
                     
                     Idem vnusque suis, vnus vt vsque sibi.
                     
                        DAVID PRYMROSIVS.
                     
                  
                  
                     INsula quae ternis discreta Britannia regnis,
                     Sub sceptris primùm floruit, vna, tribus:
                     Tandem, trina gradu justo contendere ad vnam
                     Accelerans, gentes passa sit vna duas:
                     Mox tua: terrarum quas Tethyos alluit aequor
                     Maxima, in amplexus quae tibi tota ruit.
                     
                        Sed ne quid numeris pereat titulisque vetustis,
                     Deque ferant primis vltima iudicium:
                     Insula cessit ouans Regi data: Ter Deus vnus
                     Hunc numerum & titulis jussit adesse suis.
                     Sic Iouis horrendi, magnum per inane, trisulca
                     Iussa ferire reos fulmina sparsa micant:
                     Tres Charites grato vincentes cuncta lepôre
                     Conciliant animos in fera bella truces:
                     Hae comites Regi assistunt Dominumque sequuntur,
                     Principe nec quicquam gratius vlla videt.
                     Grata Thalia minùs jam grata, notata rubore
                     Datque libens victas in sua jura manus.
                     Principe non alio contenta Britannia, coeli
                     Orbis ab immenso quam dirimebat amor:
                     Quam qui coelitibus junctus, quem gloria coelo
                     Defert, humanum hic exuperatque modum.
                     Proxime Dîs princeps, cujus stant publica fatis
                     Fata, tuis tibi quae laeta velint superi.
                     Incolumi te, quicquid habet tuus orbis & alter
                     Exultat, genio debita paxque tuo.
                     Teque adeò sacrum dum nobis Anglia reddit
                     Depositum, fidei nobile pignus habens:
                     Sedulus occursat populus, dum compita gente
                     Feruent natiuâ, te cupiente frui:
                     Dum proceres vtriusque, vno te Principe, gentis
                     Vnius, vnum te quem venerentur habent;
                     Quem comitentur habent, implentes omnia plausu
                     Gaudia per varias dant repetuntque vices:
                     Non strepitus animosque virûm tua Scotia vidit
                     Assimiles, fato non strepere aera pari:
                     Agmina non simili affectu coëuntia: donec
                     Vna alii quondam gens inimica stetit,
                     
                        Aurea saecla tibi dat sors inuersa, per agros
                     Cantaturque ferâ nil nisi pompa tuba.
                     Sic eat: atque suo felix ter maximus Heros
                     Cum populo, terrae jura detatque mari.
                     Decurratque Augusta domus, seruetque tridentem
                     Regalem donec voluerit astra polus.
                     
                        Alexander Peirsoun.
                     
                  
                  
                     GRATVLATORIVM.
                     VRbs Edina, tribus jam lustris lurida vîxti
                     Auricomi solis radiis fulgentibus orba,
                     Marcida torpentis gelido ceu fidere brumae
                     Heu longùm iacuisti: heu consternata, Penates
                     Heu laceri, Patres moesti & Respublica, ciues,
                     Luxistis Regem, heu toties totiesque petitum.
                     Phosphorus ecce tibi illucet, jubar ecce IACOBI
                     Exoritur rutilans, radius Regalis obumbrat
                     Vrbem hinc, arcemque inde suae incunabula lucis,
                     Pollicitans meliora tibi: licet occiduus Sol,
                     Occiduoque licet te primùm hoc tempore visat,
                     Perpetuam spondet, Sol surgens vespere, lucem.
                     Aurea nunc, placidum numen tibi saecla reducit,
                     Pulchrior apparet Phoebus splendore corusco,
                     Nocturnas pellens tenebras nunc mense sereno
                     Floriferis Maio Zephyris spirantibus, igne
                     Viuifico, priùs algentes nunc calfacit artus,
                     Nimbiferosque Ioues, & iniquas diluit auras;
                     
                        Ne desponde animum, neu consternêre, Patronus
                     Ecce tuus Princepsque venit, tibi brachia pandens
                     Obvia, & amplexu prensans tua colla benigno.
                     Plaude lubens Regi nunc in tua tecta regresso.
                     Quos laceros dixi, sacri gaudete Penates;
                     Summus Pastor adest, tenero qui pellat ouili
                     Vulturios rapidosque lupos, non indigus aurae
                     Aethereae, rara praestans pietate Monarcha.
                     Gloria Christicolûm cui Dîa atque enthea mens est,
                     Relligio, cui cana fides candore niuali
                     Purior, Albionis lux alma, & lucida lampas.
                     Plaudite vos Regi nunc vestra in tecta regresso.
                     Pellite tristitiam Patres, nunc compita plausu
                     Laetifico resonent, hujus solatia lucis
                     Inuida non vnquam valeat delere vetustas,
                     Heroas Deus inter adest, qui nunc Iubilaeo
                     Hoc currente suo, Patriae reparare ruinas
                     Instituit, triplici Diademate, triplice cura
                     Inuigilans, sacris cum legibus & magnis diis:
                     Pignore qui triplici patrium firmabit amorem,
                     Plaudite vos Regi nunc vestra in tecta regresso.
                     Nullo vnquam tantum gauisa est Principe Edina,
                     Quem Methusaleos exoptat viuere Soles.
                     
                        NICOLAVS UDWARD.
                     
                  
                  
                     
                        
                           〈 in non-Latin alphabet 〉
                        .
                     ADuentu, Rex Magne, tuo jam machina mundi
                     Insolito applausu laeta triumphat ouans.
                     Nam quae moesta cauis latuêre sepulta cauernis,
                     Nunc tollunt cristas germina laeta suas.
                     
                        Mollia purpureum pingunt violaria campum,
                     Gemmea frondenti gramine prata virent.
                     Nunc micat herba comis, nunc omnis parturit arbos,
                     Exultantque suis arbor & herba comis.
                     Vndique turgescunt foecundi floribus horti,
                     Floreque plaudentes versicolore nitent.
                     Flos quoque fragrantem per inane refundit odorem,
                     Et Syrio nares mulcet odore sacras.
                     Nunc jucunda Ceres spicis onerata ferendis,
                     Vernali tenerum pingit honore solum.
                     Et quae muta fuit glacialis frigore Brumae,
                     Dulce sonat tenui gutture carmen auis.
                     Regius expansum pennarum pauo flabellum
                     Erigit, & pennas ad sua terga rotat.
                     Floribus instrepitans apis alto laeta susurro,
                     Nunc mirâ flauos construit arte fauos.
                     Luxuriant agni pratis, hoedique petulci,
                     Et gestit laetas dux gregis inter oues.
                     Omne genus pecudum gaudet, genus omne ferarum,
                     Squamigerumque salit, te redeunte, pecus.
                     Ipsaque Phoebaeos dum lympha reuerberat ignes,
                     Fulget, & applausu laeta tremente salit.
                     Atque aetas multis quos ferrea presserat annis,
                     Aurea nunc nobis, te redeunte, redit.
                     
                        Nec tantùm quae Terra tenet, quae Pontus, & Aer,
                     Gaudia jam posito plena dolore nouant;
                     Ipsa sed exultat stellantis machina Coeli,
                     Spirantque influxus sidera clara nouos.
                     Nam simul ac patriae tetigisti limina terrae,
                     
                        Cynthia laetitiam lumine plena probat.
                           ☽
                        
                     
                     Teque salutatum descendit ab abside summâ
                     Augis, & in Cyclo fit perigaea suo.
                     
                        Vnde tuae dulcis fluxit facundia linguae,
                     
                        Mercurius superâ laetus ab auge venit.☿
                     
                     Auspiciisque tuis adspirans cessit ab austro,
                     Et tenet arctoi signa benigna poli.
                     Vtque alacris laeto testetur gaudia plausu,
                     Ecce Venus radio splendidiore micat.♀
                     
                     
                        Phoebus vt optatam, REX, te comitetur ad Arcton,☉
                     
                     Verticis ad punctum, te redeunte, redit.
                     At Mars pacifici quia non fert lumina Regis,♂
                     
                     Directo fugiens tramite signa subit.
                     Dumque petit rapidi tecum Sol sidera Cancri,
                     Horribili subiit Virginis astra metu.
                     Vt petat occiduas cum principe Iupiter oras,♃
                     
                     Retrogrado repetit signa priora gradu.
                     Et ne quis vitreo splendescat in orbe Planeta,
                     Poplite qui flexo non tibi dicat Ave,
                     
                     
                        Saturnus fugiens australem laetior axem,♄
                     
                     En meat in boream, te remeante, plagam.
                     Et DEVS immensum nutu qui temperat orbem,
                     En jubet auspiciis cuncta fauere tuis.
                     
                        Ergo renascentis testatur gloria mundi,
                     Aureaque & Regem saecla redire simul.
                     
                        Andreas Iunius.
                     
                  
                  
                     
                        
                           
                              〈 in non-Latin alphabet 〉
                           .
                        QUae cura Gentis magna BRITANNICAE,
                        Plenis honorum muneribus, tuas
                        IACOBE virtutes in aeuum,
                        
                        
                           Per titulos, memoresque fastos
                        
                        
                           
                              Aeternet? O quà Sol habitabiles
                        
                        
                           Illustrat oras, Maxime Principum,
                        
                        Reges coruscas Tu inter omnes,
                        Sol micat vt media inter astra.
                        Multi volantes vrbibus inferunt
                        Ignes, & aequalem arcibus aggerem
                        Tollunt, in altum aduecta quaeque
                        Dejiciunt animo feroci.
                        Multi valerent agmina ducere,
                        Grauesque tergis acriter hostium
                        Instare, & optatum peractis
                        Imperiis decus arrogare.
                        Vicêre Gentes indomitâ manu
                        Multi: sed omnes insatiabilis
                        Vrgebat ardor plura habendi,
                        Ambitioque tumens agebat.
                        Iniurioso non gladio domat
                        Extraneos, sed dirigit aureo
                        Sceptro suos, qui regna iusta
                        Et stabilita daret nepoti.
                        
                           Vis consilî expers mole ruit suâ.
                        
                        
                           Vim temperatam Dî quoque prouehunt.
                        
                        Nec desinunt mulcere Reges,
                        Omnia jura animo mouentes:
                        Dum Regis omnes gnauiter indolem,
                        Statumque regni, dissidiis procul
                        Cernunt remotis: Ecce Regem
                        Nunc Salomona vident Britannis
                        Praeesse: votum par animo fuit,
                        Euentus idem. Namque animus tibi,
                        
                        
                           Rerumque prudens, & secundis
                        
                        
                           Temporibus dubiisque rectus.
                        
                        
                           Mentem scientem, qua populum tuum
                        Iustè regas, non Nestoreos dies,
                        Ditesque opes, magnosque honores,
                        Hostibus ambierásve stragem.
                        Orbis Creator qui regit exitus,
                        Regi benigno, non modò prouidam
                        Largitus est mentem, sed vltrà
                        Muneribus cumulauit amplis.
                        Nomen Britannorum, atque Britanniae
                        Creuêre vires, famaque & Imperî
                        
                        
                           Porrecta Majestas ad ortum
                        
                        
                           Solis ab occiduo cubili.
                        Reges relictâ non malè patriâ
                        Nunc regna nostra inuisere gestiunt.
                        Regesque legant jam orbe toto,
                        Vt sapiant, videantque mira.
                        Diuisa longo tempore nunc vident
                        Non Marte forti, sed Sapientiâ
                        Vnita sceptra: nunc beatas
                        Viuere & Imperio sub vno
                        Gentes feroces. O ter & ampliùs
                        Certè beati, quos regit ardua
                        Mens Regis, orbem qui patentem
                        In placidâ regeret quiete.
                        Tu praeter omnes Scotia splendida
                        Felix voceris: Te piè & vnicè
                        Vt patriam ambit, qui est tuarum
                        Grande decus, columenque rerum.
                        Rex ergo sancto consilio redis:
                        Votis diu nunc icta fidelibus,
                        Ducemque custodemque quaerit
                        Patria nocte dieque Regem.
                        
                           Regnante nostro Caesare, non furor
                        
                        
                           Ciuilis, aut vis eximet otium
                        
                        Externa, quae procudit enses,
                        
                        
                           Et miseras inimicat vrbes.
                        
                        Affulsit vt vultus populo tuus,
                        Ibit dies & gratior, & veris
                        Instar virescent cuncta; Sole
                        Et gelidae fugient pruinae.
                        Praesentiâ Tu namque, Diespiter
                        Ceu Phoebus ardens Aethere lucido,
                        Clarè relucebis, dabisque
                        Perpetuam sine nocte lucem.
                     
                     
                        
                           
                              〈 in non-Latin alphabet 〉
                           .
                        
                           
                              〈 in non-Latin alphabet 〉
                           ,
                        
                           
                              〈 in non-Latin alphabet 〉
                           
                           ▪
                        
                        
                           
                              〈 in non-Latin alphabet 〉
                           
                           ▪
                        
                        
                           
                              〈 in non-Latin alphabet 〉
                           .
                        
                           
                              〈 in non-Latin alphabet 〉
                           
                        
                        
                           
                              〈 in non-Latin alphabet 〉
                           .
                        
                           
                              〈 in non-Latin alphabet 〉
                           
                           ▪
                        
                        
                           
                              〈 in non-Latin alphabet 〉
                           .
                        
                           
                              〈 in non-Latin alphabet 〉
                           
                        
                        
                           
                              〈 in non-Latin alphabet 〉
                           
                        
                        
                           
                              〈 in non-Latin alphabet 〉
                           ,
                        
                           
                              〈 in non-Latin alphabet 〉
                           
                           ▪
                        
                        
                           
                              〈 in non-Latin alphabet 〉
                           ,
                        
                           
                              〈 in non-Latin alphabet 〉
                           .
                        
                           
                              〈 in non-Latin alphabet 〉
                           
                        
                        
                           
                              〈 in non-Latin alphabet 〉
                           
                           ▪ ΠΑΝΑΡΕΤΟΝ.
                        
                           
                              〈 in non-Latin alphabet 〉
                           ,
                        
                           
                              〈 in non-Latin alphabet 〉
                           .
                     
                     
                        In Regis Statuam Edinburgi erectam.
                        CAesaris extabant Heroïca symbola Romae;
                        Rex orbem pedibus, Dexterâ habens gladium.
                        Ast IACOBE tua Edini sunt symbola: plano
                        Stas, orbem laeua, & dextera sceptra gerit.
                     
                     
                        〈2 pages missing〉
                     
                  
                  
                     
                     ALIVD.
                     RArò concurrunt virtus & summa potestas,
                     Aut nunquam (vati si sit habenda fides)
                     In te vno coëunt ambo haec, Auguste Monarcha,
                     At virtus multo est amplior imperio.
                     Ampla quidem imperii, verùm est finita potestas,
                     Inclyta sed virtus nubila transgreditur.
                     Imperium meliùs constat virtute, domatque
                     Plus virtutis amor, quam timor imperii.
                     Quem penes est virtus, huic soli est summa potestas,
                     Imperat ipse aliis, imperat ipse sibi.
                     
                        Iac. Fairlie.
                     
                  
                  
                     
                        
                           〈 in non-Latin alphabet 〉
                        ,
                     
                        
                           〈 in non-Latin alphabet 〉
                        :
                     
                        
                           〈 in non-Latin alphabet 〉
                        .
                     
                        
                           〈 in non-Latin alphabet 〉
                        
                     
                     
                        
                           〈 in non-Latin alphabet 〉
                        
                     
                     
                        
                           〈 in non-Latin alphabet 〉
                        .
                     
                        
                           〈 in non-Latin alphabet 〉
                        
                     
                     
                        
                           〈 in non-Latin alphabet 〉
                        .
                     
                        
                           〈 in non-Latin alphabet 〉
                        ,
                     
                        
                           〈 in non-Latin alphabet 〉
                        .
                     
                        
                           〈 in non-Latin alphabet 〉
                        
                     
                     
                        
                           〈 in non-Latin alphabet 〉
                        .
                     
                        
                           〈 in non-Latin alphabet 〉
                        
                     
                     
                        
                           〈 in non-Latin alphabet 〉
                        .
                     
                        
                           〈 in non-Latin alphabet 〉
                        
                     
                     
                        
                           〈 in non-Latin alphabet 〉
                        .
                     
                        
                           〈 in non-Latin alphabet 〉
                        
                        ▪
                     
                     
                        
                           〈 in non-Latin alphabet 〉
                        .
                     
                        
                           
                              〈 in non-Latin alphabet 〉
                           .
                     
                  
                  
                     
                     QUalis Hyperboreis semestri nocte grauatis
                     Laetitia exoritur Sole oriente nouo:
                     Cuius ab Oceano radiis surgentibus altae
                     Diffugiunt tenebrae, frigora cana liquent:
                     Sensim vita redit longùm languentibus herbis:
                     Incipiunt syluae fronde virere nouâ:
                     Sydera vanescunt furuâ fulgentia nocte:
                     Apparent tenebris corpora tecta priùs:
                     Rebus adest cunctis caecâ sub nocte sepultis
                     Et vigor, & viuus, qui fuit ante, color.
                     Talia confectos incessunt gaudia Scotos
                     Deliquio Phoebi per tria lustra sui:
                     Cum tuus affulget vultus, Ter Maxime Princeps,
                     
                     Et lucem patriae reddis, Apollo, tuae.
                     Nam quibus ater erat vultus, mens nubila, fuscus
                     Corde dolor tristi pellitur, ore nigror:
                     Queîsque impacatis odiis fera corda rigebant,
                     Mutuo amicitiae foe dere iuncta calent:
                     Incipiuntque nouâ subitò reuirescere vitâ
                     Membra vietorum cassa vigore senum:
                     Aurea iamque tuae fuscat praesentia lucis
                     Supra alios multùm qui micuere priùs:
                     Quae loca senta situ, vel quae squalore latebant
                     Corpora, purpureo cuncta colore nitent.
                     
                        Cynthie ad occiduas currum ne flectito metas,
                     Ducat vt aeternum Scotia laeta diem.
                     Quod si fata vetant, si non iuuat vsque morari:
                     Si patriam tristi condere nocte libet:
                     At saltem Eoas alternè pandito portas,
                     Ne ruat aeternùm Scotia cassa die.
                     
                        Andreas Stephanides.
                     
                  
                  
                     
                     QUid proceres hilares, & festa fronde prementes
                     Tempora, quidque equites clari ac ignobile vulgus,
                     Quà Caledon fusis circùm se porrigit vndis,
                     Sacra canunt digitisque lyras & pectine pulsant?
                     Nempe dies venit, venit lux aurea multùm
                     Exoptata tibi, Caledon, quâ laetus alumnus
                     REX IACOBVS adest, claro diademate fulgens:
                     Dotibus ingenii qui Reges prouocat omnes
                     Quotquot alit tellus humano è semine cretos:
                     Iustitiáne fidéne incertum clarior, an quae
                     Praecipitem mitis clementia temperat iram.
                     His ducibus comitatus adest, his vndique cinctus
                     Rex magnus, magni magna admiratio mundi est.
                     Cernere nunc oculis maiorem est omnibus illis
                     Quos sibi prisca optârunt, laudâruntve: futura
                     Aut ausint olim promittere saecula Regem.
                     Tu quoque, Rex, claris quamuis sis Regibus ortus,
                     Et proauos quamuis superes virtutibus omnes,
                     Diuitias quamuis tibi spondeat Anglia multas,
                     Scotorum exiguos ne dedignêre penates:
                     Scotia te genuit, nutriuit Scotia, tellus
                     Nulla tibi patrio videatur amicior aruo.
                     Nos certè Edini gaudentes turba Camoenis
                     Te colimus studiis nostris pacique patronum:
                     Et cum permultos feliciter egeris annos,
                     Dulcem sidereo tibi vitam optamus Olympo.
                     
                        ROBERTVS STEPHANVS.
                     
                  
                  
                     
                        PHosphore redde diem, ne gaudia nostra moreris,
                        Noster adest Caesar, Phosphore redde diem.
                        
                           Liuor edax apage; Romano est Caesare quouis
                        Dignior hic noster, liuor edax apage.
                        Caesar, Alexander, pepererunt Marte triumphos,
                        Tempore sic prisco caetera turba ducum.
                        Tu plures almâ peperisti pace triumphos,
                        Inclyte Rex, omni tempore pacis amans.
                        Pacificus vîxti dum Scotica sceptra tenebas,
                        Anglica gens nullo sanguine parta fuit.
                        Pacificus Patriam (Domino aspirante) revisis,
                        Transigito reliquos (quà pote) pace dies▪
                        
                        Cruda gerant gentes inter se bella prophanae:
                        Fraternam pacem terra Britanna colat.
                     
                     
                        VNa aestas hilarat mortalia corda quotannis,
                        Vnus & aethereo Phoebus ab axe micans.
                        In patrios fines te, Rex Iacobe, reuerso,
                        Bino aestu, duplici Scotia Sole viget.
                        Prata virent, campi rident, fert florida tellus
                        Germina, tu flores, Rex Iacobe magis.
                        O fortunatos nimium sua si bona nôrint
                        Scotigenas, tanti sub ducis imperio.
                        Perge iubar Regum Scotosque, Anglosque fouere,
                        Et quot amant Christum sub ditione tua.
                        Pergito degeneris tenebras dispellere Romae,
                        Perge Deum verâ Relligione sequi.
                        Te tandem Christus regno potiore beabit,
                        Supra solarem, sidereamque domum.
                        Scotia tu reducem diuino munere Regem
                        Excipe laetitiâ, lautitiâque tuum.
                        Rex coeli hunc mandat, sperat terrenus honorem:
                        Sic dabit intuitum Rex tibi vterque suum.
                     
                     
                        
                        MAgne Britannorum Princeps, cunctis iubar ingens
                        Gentibus, immensae quas continet orbita terrae.
                        Stella nitens Patriae, Musarum gloria dulcis,
                        Iustitiae cultor, verae pietatis asylum,
                        Defensor fidei, columen virtutis auitae.
                        Quale decus Phoebus stellis, Phoebaeque sorori
                        Impertit, radios totum qui fundit in orbem.
                        Tale decus cunctis, O Rex praeclare, Monarchis
                        Addis (mordaci rumpantur vt Ilia Momo,
                        Et fremat immensùm Satanas, Satanaeque satelles)
                        Exoptata diu iam lux affulsit ab alto,
                        Omine felici, Christo ducente, Penates,
                        Et Patriam antiquam propè post tria lustra reuisis.
                        Crebra tuae quaerunt proceres en oscula dextrae,
                        Oscula deuotae affectus testantia mentis.
                        Et geminat multam plebs vndique fusa salutem,
                        Pectora tantus amor natiui principis vrit
                        Visendi studio, sic vt non currere cunctos
                        Sed volitare putes, (plantis amor exhibet alas)
                        Sexus vterque, aetas omnis, volat obuia Regi.
                        Nil tardare potest, ferit aurea sidera clamor
                        Gratantis populi: crescat precor illa voluntas,
                        Testeturque aliis studium gens integra signis:
                        Carmina pars dicat, pars ducat laeta choreas,
                        Munera munifico Regi pars larga propinet.
                        Salue igitur multùm, salue celeberrime Princeps,
                        Ecce tibi obsequium, & fortunas sponte vouemus.
                     
                     
                        Alexander Douglasius.
                     
                  
                  
                     
                        REx populum, sanctusque, fidem, prudensque senatum
                        Lege regis, clypeo protegis, arte reples.
                        Vir diuos, doctus Musas, & largus egenos
                        Ore aequas, sophiâ vincis, & aere reples.
                     
                     
                        
                        QUas gentes poterant nullae conjungere vires,
                        Firmaque non vllo pax sociare die;
                        Has pace aeternâ nectens (mirabile visu)
                        Isque redisque vnus, primus & vnus ouans.
                     
                     
                        Gulielmus Scotus.
                     
                  
                  
                     QUaliter Hesperidum cultis dum pullulat hortis
                     Solsequium, valuas fertque refertque suas.
                     Solis ad occasum luget, quia lumine cassum,
                     Solis ad exortum, germinat, halat, hiat.
                     Hispidus haud aliter Scotorum carduus, altis
                     Accinctus spinis, purpureisque comis.
                     Quoquouersus abis votis, vultuque sequaci
                     Vertitur, heu vitâ sole vacansque suo.
                     Sentit enim solio dum tu, Rex clare, coruscas
                     Numinis instar, opes: luminis instar, opem.
                     Puncta poli tetigit Titan duodena duoque,
                     Nec caluit radiis Carduus ille tuis.
                     Nempe Rosam exhilarans, atque exhilaratus ab illa,
                     Rore, calore tuo: flore, colore suo.
                     Purpureumque licet vallabat plurima spina,
                     (Pacis & Astraeae symbola certa tuae;
                     Purpura namque refert pacem, jus spina virescens
                     Illius haec fomes, juris & illa comes)
                     Attamen intereà viduos transegimus annos,
                     Defuit & viridans, & vetus ille vigor,
                     Iamque redis rhedis, ceu Titan, vectus Eois;
                     Atque animus nobis, vita, vigorque redit.
                     Viue diu solus Sol tu, Pacisque patronus,
                     Dum ferit vnda oras, dum feret astra polus.
                     
                        IOANN. NIMMO.
                     
                     
                     
                        〈1 page duplicate〉
                     
                     
                     
                        〈1 page duplicate〉
                     
                  
                  
                     
                     ORTA Caledoniis est lux optata per annos
                     Multos, spe & votis ante petita piis.
                     Non fulsit terris tam clarâ lampade Phoebus
                     (Qui radiis, terram percutit auricomis)
                     Quàm tua magnanimos decorat praesentia Scotos:
                     Torpentes Musas mulcet & exhilarat.
                     Quae ad te confugiunt, O vatum maxime Princeps,
                     Artes Phoebaeas qui regis arte tua.
                     Quem pietas, quem vera fides, quem celsa potestas
                     Regia condecorat, semideumque facit.
                     Pectoris alma tui radios tua Scotia sensit.
                     Quam nunc incensam reddis amore tui.
                     Templa, Arces, Vrbes, augusta Palatia, Campi
                     Gratantur reditum, MAGNE IACOBE, tuum.
                     Nestora vt ingenio superas, tibi Nestoris annos
                     Exoptat votis Scotia perpetuis.
                     
                        ROBERTVS SMITHVS.
                     
                  
                  
                     QUid nunc canorâ pangere barbito
                     Musas coëgit carmina? Principis
                     Aduentus est, aegros Edinae
                     Sic qui animos reficit Camoenae:
                     Arsit suorum visere Rex bonus
                     Fines remotos, impatiens morae:
                     Non illum, opes si polliceris
                     Attalicas, licet impedire.
                     Namque in popellum crescit amor suum.
                     Natalis illi est aura cupidini;
                     Gaudetque campos intueri
                     Rex proprios, Patrios penates:
                     
                        Miranda virtus carmina postulat:
                     Pax, non priori cognita saeculo,
                     Qualem per orbem non videbit
                     Sol rapidos agitans iugales.
                     Nomen timendum gentibus exteris
                     Euasit: huius finibus imperî
                     Durabit ingens & colendum,
                     Quod tribuit pietas fidesque.
                     Tot Regna sanctis viuere legibus,
                     Sincera & horum Relligio, tuo
                     In corde virtutum repostam
                     Congeriem penitùs recludunt.
                     Tu charus Anglis, Optime Principum,
                     Te Rege pacem seruat Hybernia:
                     Passimque Scoti gestientes
                     Excipiunt auidè reuersum.
                     
                        Iac. Loganus.
                     
                  
                  
                     
                        INCLYTIS, O REX, generate diuis
                        Scotiae custos, nimiùm diu absens
                        Patrios tandem, (patrium solumque)
                        Vise penates.
                        Iuppiter, magni grauitate sceptri,
                        Gaudet amotâ Cybelen, & vrbes
                        Gnosias, Delum modò fluctuantem
                        Visere Apollo.
                        Redde Rex lucem patriae, benignus
                        It dies, Scotis, vbicunque fulget,
                        Instar aurorae, diadema sanctum
                        Et venerandum.
                        Filium, vt clamat precibus, nec vnquam
                        Dimouet curuo faciem rigentem,
                        
                           Littori, mater, mare belluosum
                        Naue secantem:
                        Icta sic regem, studio fideli
                        Maximum gratis animis, amore &
                        Debito, plusquàm nimiùm morantem
                        Scotia quaerit.
                        Lustra vertentem tria post Iacobum
                        Fronde demonstrat viridi, canitque
                        Sylua, vertentem decorant renato
                        Gramina flore.
                        Iungere en, Regis properat cateruis
                        Musa se, aequales numeros sonare
                        Docta: post Regis sequitur Phalanges
                        Casta Minerua.
                        Alma (cui summae fuit, estque curae)
                        Se fides addit clypeo: salutant
                        Numen occasus, decus & Trionum
                        Aequora, tellus.
                        Hospes ergò adsis, Iacobe, regnans
                        Quâ iacit Titan radios reflexos
                        Rex sui prudens, sapiens, serenus,
                        Rexque suorum:
                        Rex auis major, tibi prima pandit
                        Albion cunabula bellicosa;
                        Et tibi gaudens proauos auitos
                        Scotia pandit.
                        En sinus, vt te capiat, resoluit
                        Se (frui paulò 
                              〈◊〉
                            benignè▪
                        
                        Rege si tanto) reputans beatam
                        Terque quaterque.
                        Omne Rex & lex domuit nefandum
                        Prole landantur simili parentes:
                        
                           Vt comes culpam sequitur premitque
                        Congrua poena.
                        Quis timet Maurum, metuit Sicambros?
                        Quis Tyrum, Poenum timet aut Iberum?
                        Vendicat dum tam strenuum & potentem
                        Scotia Regem.
                        Conterit tempus propriis in aruis
                        Quisque, rus findit propriis paternum
                        Bubus: hinc mensis laticum secundis
                        Libat honorem.
                        Voce, te multo sequitur meroque,
                        Cum suis numen, laribusque nomen
                        En tuum immiscet, geminos vt orat
                        Graecia fratres.
                        Ferias longas vtinam Britannis,
                        Magne Rex, praestes, superato & annos
                        Nestoris, detur super astra vitam
                        Viuere sponsam.
                     
                     
                        NUnc voce, & prece debita,
                        Nunc gratis animis & studio pio,
                        Custodem IACOBI DEVM
                        Placate, incolumis qui redit Angliae
                        A terrâ in patriam vltimâ:
                        Signetur niueâ haec fausta dies notâ.
                        (Veris libera fit vice,
                        Terra astricta hiemis frigore & imbribus:)
                        Annos mortua Scotia
                        Bis septem ex reditu Principis inclyti
                        Viuit: quâ Patriae lyrâ
                        Patrem commemorem? Laude Britanniae
                        Qua Regem recinam? Decus
                        
                           Terra rum, occiduum carmine gloriam
                        Quo dicam? Attilium fide;
                        Cultu Pompilium: Pallade Pallada
                        Vincit: justitiam sui
                        Virtutem propriis vincit & artibus.
                        Orbis quî mediter facem,
                        Coelis inserere & consilio Iouae?
                        (Quis Martem meritò efferet
                        Loricâ, aut tunicâ indutum adamantinâ?
                        Quis mirabitur vnicum
                        Troiae Merionem, puluere squalidum?)
                        Ipsis vel superis parem
                        Quis scribet IACOBVM? quis satis efferet?
                        Virtutes IACOBI labor
                        Quis nostrûm egregias, curaque Scotiae,
                        Aut quae cura Britanniae,
                        Plenis muneribus vel titulis satis
                        Aeternet? tua Scotia
                        Sentit, quid valeas, Maxime Principum,
                        Quos Phoebi orbita circuit
                        (Sentire, ast alii exponere non potest)
                        Est per te domitum nefas:
                        Te solo incolumi luxuriat pecus
                        Per campum viridem, procul
                        Damno: Rura Ceres, Ruraque faustitas
                        Nutrit: pervolat aequora▪
                        
                        Mercator: lituus, bellaque matribus
                        Detestata sinunt: vocas
                        Artes & veteres, Scotia creuerat
                        Et crescet quibus: O diu
                        Intersis populo, vita Britanniae,
                        Faxit veriloquus Deus,
                        Et serus penetres aurea sydera.
                     
                  
                  
                     
                     IN te sperabat, spirabat Scotia, & in te
                     Sperat adhuc, in te Scotia spirat adhuc.
                     Jn te dum spirat sperat meliora, caducam
                     Nec spem dum spiras Scotia habere potest.
                     
                        Georgius Synserfius.
                     
                  
                  
                     
                        Scotia vel solis Regis natalitiis sola felix.
                        IUstitiae ac pietatis amans REX, vita, salusque,
                        Cor, caput, is solus, omnia & est populo.
                        Omnia terra ferens, habet aurea saecula, dici
                        Aurea saecla tenens, sola Beata potest:
                        Quae te produxit tulit omnia Scotia: dici
                        Sola ergò in terris terra Beata potest.
                     
                     
                        
                           
                              〈 in non-Latin alphabet 〉
                            ad regem acerrimum Regiae potestatis vindicem.
                        QUantum alias superant sortes diademata, tantum
                        Supra alios Reges, lucida gemma micas.
                        Nam quae alii debent Sceptris munimina Reges,
                        Illa, enses regum, purpura, sceptra tibi.
                        Fergusius regni, Imperii sit Caesar, at omnis
                        Imperii & Regni Conditor vnus eris.
                     
                     
                        Iacobi currus triumphalis & Traiani.
                        I, numera Traiane, satas in sanguine lauros,
                        Quas priùs vrbs emit, quam tibi Roma dedit.
                        Circumuerte oculos, cernes quanti emerit Hostis:
                        Sic pingit sortem currus vtramque tuus.
                        Tu iacta ex orbis (Rex Magne) salute triumphos
                        Orbis, cui te non charior ipsa salus.
                        Continuatus adhuc fluxit tua vita triumphus,
                        Sic sine caede beans orbis vtrumque latus:
                        
                           Quid mirum in solido nam currus vertitur auro,
                        Quem dubiae sortis nescia dextra regit.
                        Dum pro axe est pietas, animi moderamen habenae,
                        Bijugi equi, mentis candor, & orbis amor.
                        De orbe armis domito Caesar, tu de tribus orbis
                        (Perfidiâ, Inuidiâ, ac Impietate) malis.
                     
                     
                        Salue & vale Patriae ad regem.
                        COnjuge ut exultat longo post tempore viso
                        Quae jacuit vacuo casta marita thoro:
                        Sic ades, O Rex Magne, mihi gratissimus: aeui
                        Rara tui, vitae gloria sola meae.
                        Amplexus ne solue meos, charissime conjunx,
                        Eia mane (quid abis) tu mea vita, mane.
                        Sed si aliter poscat superis tibi credita cura,
                        Vtile quod tibi sit, ferre necesse mihi est.
                        Ergo necesse tibi sit quod mihi & vtile, & illic
                        Curâ, & amore, morae, vincito damna tuae.
                        Sponsam absensque putes quod tangere possit amantem
                        Quicquid sollicitus fingere nouit amor.
                     
                     
                        Robertus Balcanquall.
                     
                  
                  
                     
                        LAnguida viuifico Phoebi spoliata nitore
                        Emoritur Clytie, luctum testata ruente
                        In terram capitis nodo, dum pulchra resurgat
                        Tithoni croceum linquens Aurora cubile,
                        Tum sinuata hilari distendit brachia vultu
                        Et tota optati solis complexibus haeret.
                        Scotia non aliter placidi, Rex Maxime, vultus
                        Aspectu viduata tui moerore per annos
                        Ter quinos confecta iacet, semperque iaceret
                        Obruta, ni nitidos oculos faciemque serenam
                        Cernere fas tandem foret, vt surgentia solis
                        
                           Lumina queis fessos artus moribundaque membra
                        Nostra foues, tristique tuos à morte reducis.
                        Salue igitur multum, Regum Rex Maxime, saluus
                        Ingredere optatam Patriam, saluusque reuise
                        Quae loca grata tibi, felix terraque, marique,
                        Aeternumque tuos & te diadema coronet.
                     
                     
                        QUanta animae humano virtus in corpore, tanta
                        Principis in regno cernitur esse suo:
                        Illa velut praesens corpus vegetatque fouetque:
                        Illâ abeunte, putres hoc abit in cineres.
                        Sic vbi festa micat Regis praesentia regno,
                        Omnia viuifico foeta calore vigent:
                        Illa vbi concessit fatis abrepta sinistris
                        Omnia tabifico mersa dolore labant:
                        Quod tu sollicitâ tecum dum mente reuoluis,
                        Ecce tuum pectus regia cura subit;
                        Languentem vt patriam, tristique in morte natantem
                        Lethiferis praesens fluctibus eripias.
                        Hoc studio superas fastidia longa viarum:
                        Hoc studio sumptus exuperasque graues;
                        Vnica dum patriae tete anxia cura remordet,
                        Quam properas radiis lenè fouere tuis.
                        Ecce igitur patriis Rex optatissime Scotis
                        Imber vt aestiuo sidere gratus ades.
                        Quique salutifero reuocasti lumine vitam
                        Non minùs ac dulcis vita cupitus ades.
                     
                     
                        Iac. Scotus.
                     
                  
                  
                     
                     De ingressu Regis in Scotiam 13 Maii quo die Sol illuxit clarissimus.
                     VT primùm Patriae tetigisti limina, Phoebi
                     Est sibi visa noui Patria luce frui.
                     Vidit & indoluit Phoebus, dolor arsit in iram
                     Certantem lucem vincere luce tuam.
                     Dum epotat nubes, ventos dispellit, & auro
                     Depingit radios, multiplicatque suos.
                     En tibi cedit adhuc: mersum nox nulla secuta est,
                     Sic Iacobi vno lumine mundus ouat:
                     Caetera riserunt quae accendit sidera Phoebus,
                     Quòd caderet dextrâ Phoebus & ipse tua.
                     Queis ille; Aetherei sum lux ego luminis; ille
                     Sed super-aethereae splendet imago facis.
                     
                        ROBERTVS BALCANQVALL.
                     
                  
               
            
         
         
            
               
                  
                  
                  AD IACOBVM VI Magnae Britanniae, Franciae & Hyberniae Monarcham, Jn Scotiam redeuntem EPIBATERION.
                  AVTHORE ADAMO REGIO.
                  
                     A H
                  
               
               
                  
                  
                     
                        〈 in non-Latin alphabet 〉
                     .
                  
                     
                        〈 in non-Latin alphabet 〉
                     
                  
                  
                     
                        〈 in non-Latin alphabet 〉
                     
                     ▪
                  
                  
                     
                        〈 in non-Latin alphabet 〉
                     ,
                  
                     
                        〈 in non-Latin alphabet 〉
                     .
                  
                     
                        〈 in non-Latin alphabet 〉
                     
                  
                  
                     
                        〈 in non-Latin alphabet 〉
                     .
                  
                     
                        〈 in non-Latin alphabet 〉
                     ,
                  
                     
                        〈 in non-Latin alphabet 〉
                     
                  
                  
                     
                        〈 in non-Latin alphabet 〉
                     ,
                  
                     
                        〈 in non-Latin alphabet 〉
                     .
                  
                     
                        
                           〈 in non-Latin alphabet 〉
                        .
                  
               
            
            
               
                  
                  
                     
                  
                  
                     AD IACOBVM VI Magnae Britanniae, Franciae & Hiberniae Monarcham, in Scotiam redeuntem EPIBATERION.
                     
                        EXpectate diu, tandem nos numina voti
                     Damnauêre reos, reducemque dedêre tueri
                     Quem toties exposcitamor: nec vana tuorum
                     Spes, quanquam longis inter suspiria curis,
                     Anxia continuis fouit sua gaudia votis.
                     Iam bis septenas sibi Grampius induit acri
                     Concretas algore niues, totiesque tepentes
                     Frigora laxârunt Zephyri, & genitalibus auris
                     Vere nouant, syluisque comas, pratisque colores▪
                     
                     Orba tuo, ceu luce suâ, dum SCOTIA vultu
                     Languet, & offusas iam tot suspirat ab annis
                     Luminis erepti tenebras, noctemque morantem.
                     Te fuerit quàm dulce frui gens omnis & aetas
                     Sensit, te Proceres, te Plebs Patresque togati
                     Saepe redonari patriae voluêre: nec vnquam
                     Consensu majore animi caluêre tuorum
                     In vota, aut studium visendi Principis ardor
                     Acrior accendit: non sic mens aegra pauentem
                     Sollicitat matrem, longo cui distinet Auster
                     Aequore cunctantem natum, dum grata reposcit
                     Debita depositi, & tardi spem sustinet anni:
                     Vt nos cura tui tot jam tenet anxia lustris:
                     
                        Dum meminisse juuat quantis praesente bearit
                     Te tua nos fortuna bonis; quantoque soleres
                     Eloquio mulcere animos, pacemque tueri
                     Consilio; precibus facilè placabilis iras
                     Ponere; inoffenso moderari jura tenore.
                     Ipsum etiam natale solum patriique penates
                     Delitiis caruisse suis, tantaeque queruntur
                     Taedia lenta morae: campi collesque ferarum
                     Depasti turmis, & quos indagine cinctos
                     Exercere tuis saltus sudoribus, aeui
                     Plenus adhuc fremituque canum, studiisque sequentum
                     Assueras; gratis desueta laboribus, horrent
                     Lustra, suis populata feris, exesaque syluis
                     Arbuta, & arcanos nemorum squalere recessus.
                     At nunc incolumem, & sceptris majoribus auctum,
                     Fortunae coelique bonis, pacisque triumpho
                     Insignem, sibi dum reddi & natalibus oris
                     Aspiciunt, posito renouant sua gaudia luctu
                     Omnia: pubentes solito se laetiùs ornant
                     Fronde nouâ syluae; campi collesque comoso
                     Luxuriant cultu, non sic Iunonius ales,
                     Stellatis varios pennis discriminat orbes;
                     Aut picturatum variat Thaumantias arcum;
                     Multiplices mutat pratis vt Flora colores:
                     Vnde sibi intexant crines, sertisque coronent
                     Nympharum choreae; dum te paeane canoro
                     Montibus & syluis resonant; talemque tueri
                     Venantem exposcunt, qualem stupuêre calentem,
                     Lassantemque feras; sudato & puluere semper
                     Majorem: qualem non Ossa aut Pelion ingens
                     Pelidem, Idaeus non vidit Oriona saltus.
                     Blanda nec humanis coeli indulgentia votis
                     
                        Concedit, Zephyri aspirant, ducuntque benigno
                     Astra situ, vernis ridet tibi solibus aether.
                     En vt Fortha trahens populares auctior amnes
                     Accurrit, positisque minis, tibi murmure leni
                     Crispat aquas, stratis cui plenior obuiat vndis
                     Oceanus, Phorci Tritonumque agmine ducto,
                     Laetumque aequoreo perfusus nectare vultum:
                     Quo ventos hyemesque premit, coelumque serenat.
                     Nec Glotta his cessisse velit, vel Tueda, Taüsve,
                     Vt possint reducem amplecti dominumque mereri.
                     Quid populos vrbesque loquar, Proceresque Patresque
                     Obsequiis certare piis: dum debita reddunt
                     Munia: quae magnum est nostro concedere amori;
                     Sed majus meruisse tuum, & voluisse mereri.
                     Cujus amor pietasque fouet, prudentia magnum
                     Imperium hoc cura solerti in pace ministrat.
                     Quid memorem haec inter communia gaudia, quo te
                     Priuatim studio & plausu amplexetur EDINVM;
                     Quamque lubenti animo aspiciat, veneretur, ametque,
                     Nascentes cui prima tuae spiracula vitae
                     Excepisse datum, & toties sensisse fauorem.
                     Hinc amor, hinc justi semper reuerentia sceptri;
                     Et quae supplicibus tibi puluinaria votis
                     Vsque colent: dum tu tantâ quos pace tueris
                     Respicis, & vultu praesens dignaris amico.
                     Quid referat nescit, nisi quam cum ciuibus vrbem
                     Iam pridem tibi deuôuit, Regique Patrique
                     Perpetuis sacret obsequiis, & numina votis
                     Sollicitet; quae tot sceptris, tantoque bonorum
                     Te cumulo ornârunt, multos feliciùs annos
                     Indulgere velint, & qua pietate tueris
                     In terris pacem, dent tandem posse mereri
                     
                        Aeternam coelo placidâ cum pace quietem.
                     Nec causa Aonidum leuior vel cura sororum
                     Laetitiae in partem assumi: quae protinus ortus
                     Excepere tuos, tibi formauêre iuuentam
                     Et plenos fudêre sacro de fonte liquores:
                     Et quem Parnassi natum fouêre sub antris,
                     Iam patrem agnoscant, praeses cui cedat Apollo,
                     Siue modos numerare velis, siue ore soluto
                     Ducere quò libeat populos: nec parcior ipsas
                     Dextra fouet Musas: non debita praemia desunt
                     Virtuti, aut meritis: sic te foecunda patrono
                     Ingenia assurgunt: quae tot miracula mundo
                     Fortunae praeclara tuae, non visa priori,
                     Virtutesque aequas fortunae in saecula didant,
                  
                  
                     FINIS.
                     
                  
                  
               
            
         
      
   