
      
         
            
            
            L'EXECVTION
DE IVSTICE FAICTE EN
ANGLETERRE, POVR MAINTENIR
la Paix publique & Chreſtienne, contre
les autheurs de ſedition, adherens
aux traiſtres & ennemis du Royaume:
ſans aucune perſecution contre
eux eſmeuë, pour matiere de relegiō,
comme il a eſté faucement aduancé
& publié, par les fauteurs & nourriciers
de leurs traiſons.
            
               Deſcrite premierement en Anglois, puis traduite
en langue Françoiſe, en faueur des autres
nations & perſonnes, qui
ont l'vſage d'icelle.
            
            Le 30. de Ianuier 1584. Et du regne D'ELIZABETH,
par la grace de Dieu heureuſement
regnante L'AN 26.
         
      
      
         
            
            
            L'EXECVTION DE
IVSTICE FAITE EN ANGLEterre,
pour maintenir la Paix publique
& Chreſtienne, contre les autheurs
de ſedition, &c.
            
               CA ESTÉ,Tous malfaicteurs deguiſent leurs actions par cauſes contraires. pour la plus
part, en tous aages & toutes
regions, vne pratique
commune à tous mal-faicteurs,
tant grans que petis,
de defendre leurs actions
meſchantes & illegitimes,
par faucetez, en coulourāt & couurant
leurs faicts, pour deteſtables qu'ilz fuſſent, auec
pretences d'autres cauſes de contraires operations
& effects: & ce pour non ſeulement euiter
punition & deſhonneur: mais continuer,
ſouſtenir & pourſuyure leurs meſchans attentats,
& ainſi plainement ſatisfaire à leur deſordonnez
& malicieux appetis. Et comme telle
ait eſté la pratique de tous malfaicteurs,Les Rebelles couuent leurs malefices, auec treſgrand dommage. neantmoins
de nuls auec plus grand danger, que des
Rebelles & Traiſtres à leurs legitimes Princes,

Rois & patries. De laquelle ſorte, en ces
dernieres années ſont, entre autres, remarcables,
aucuns naiz naturellement ſubiects des
Royaumes d'Angleterre & d'Irelande, leſquels,
ayans aſſez longs temps exterieurement profeſſe
leur obeiſſance, vers leur ſouueraine Dame
la Royne Elyzabeth, ont neantmoins parapres
eſté excitez & ſeduis par des mauuais eſprits,
premierement en Angleterre par maintes
annees cy deuant,Rebellion en Angleterre & Irl
                     •
                  nde. puis en ſecond lieu n'agueres
en Irlande, pour entrer en rebellion
ouuerte, prenans les armes & ſe mettans aux
champs contre ſa Maieſté & ſes Lieutenans, auec
leurs forces, ſoubz enſeignes deſployées, &
induiſans par faucetez notables, beaucoup de
ſimple peuple à les ſuyure & leur aſsiſter, en
leurs proditoires entreprinſes. Et encores qu'il
ſoit tresbien cogneu, que leurs deſſains & actions
manifeſtes, tendoyent à depoſer la Maieſté
de la Royne de ſa couronne, & par traiſon,
colloquer quelque autre à leur gré, en ſa place:
(A quoy ſi on n'euſt reſiſté promptement, ils
euſſent commis beaucoup de ſanglans meurtres,
des fidelles ſubiects de ſa Maieſté & ruiné
le païs de leur naiſſance.Les Rebelles vainous par le pouuoir de la Royne.) Toutesfois, par la
puiſſance que Dieu à donné à ſa Maieſté, ilz
furent ſi ſoudain vaincus, que peu d'iceux en
patirent ſelon les Loix, comme ilz auoyent

merité: pluſieurs & la plus grand part, receurent
pardon en confeſſant leurs fautes:Aucuns des Rebelles fugitifzen pays eſtranges. le reſte
(mais peu) des principaux s'enfuirent és païs
eſtrāges. Or la pource qu'en nuls ou peu d'endrois,
les rebelles & proditeurs de leurs Princes
naturels & patrie, n'oſent de prime face requerir
confort & ayde, pour leur traiſons: ces
traiſtres & rebelles ſignalez, ont faucement informé
pluſieurs Rois, Princes & Eſtats, & notamment
l'Eueſque de Rome communement
appelé le Pape (duquel eux tous ont eu ſecrettement
leur premiere aſsiſtance en leurs rebellions)
que la cauſe de leur fuite hors de leur
païs,Les Rebelles pretendent la religion pour leur defence. eſtoit pour la religion Romaine & pour
maintenir l'authorité du Pape. Et neantmoins
pluſieurs d'entre eux, pour la pluſpart de leur
vie, deuant leur rebellion, viuoyent ſi notoirement
hors de toute reigle, ſoit pour l'honneſteté
des meurs, ſoit pour le ſentiment de
quelque religion, qu'ilz pouuoyent pluſtoſt
eſtre comptez entre les familiers de Catilina,
ou mignons de Sardanapalus, que bons ſubiects
de quelque Prince Chreſtien. Comme
pour exemple des chefs de ces rebelliōs, Charles
Neuill Comte de VVeſtmerland s'en eſt
fuy d'Angleterre, homme entierement gaſté
par diſſolution de vie, & par punition Diuine
meſme au temps de ſa rebellion, priué de ſes

enfans qui luy deuoyent ſucceder au Comté
& duquel le corps eſt maintenant māgé d'vlceres,
pour cauſes infames: tellement qu'au
rapport de ſes propres complices, nul de ſes
ennemis, ne luy pourroit deſirer punition plus
honteuſe: perte lamentable pour le Royaume,
en vne ſi noble maiſon, qui parcy deuant en
aucū aage, ne fut oncques atteinte de deſloyauté.
Et hors d'Irlande s'eſt euadé vn certain
Thomas Stukeley,
               Chefs des Rebelles Charles Neuill Comte de Weſtmerland & Thomas Stukeley. perſonnage diffamé preſque
par toute la Chreſtienté, & pluſtoſt vne
beſte ſans foy, qu'vn homme, s'en eſtant fuy
premierement d'Angleterre pour ſes piracies
ſignalees, & d'Irlande pour faucetez irremiſibles,
leſquels deux, menoyent la danſe du reſte
des rebelles, I'vn pour l'Angleterre, l'autre
pour d'Irlande. Mais nonobſtant la vie notoirement
mauuaiſe & meſchante, d'eux & de
leurs autres confederez, vuides de toute religion
Chreſtienne, il à pleu à l'Eueſque de Rome,
comme en faueur de leurs traiſons▪ non de
coulorer leurs fautes (comme eux ouuertemēt
pretendēt faire, pour euiter le blaſme commun
du monde,) mais du tout les animer à continuer
leur premier meſchant deſſeing, c'eſt à dire,
à prendre les armes contre leur Royne legitime,
inuader ſon Royaume auec forces eſtrangeres,
& pourſuyure tous ſes bōs ſubiects

& leur propre païs, au feu & à l'eſpee. Pour
l'auancement deſquelles choſes, il auroit quelques
annees au parauant à diuerſes fois, procedé,
comme en tonnant,Effect de la Bulle Papale contra la Royne d'Angleterre. par Bulles, Excommunications
& autres eſcris publiques, denoncant
ſa Maieſté, qui eſt Royne legitime conſacree
& ſeruante de Dieu, n'eſtre point Royne
de ce Royaume: chargeant & commandant
ſous peine d'excommunication, à tous ſes ſubiects,
ſe departir de leur naturelle obligation, à
laquelle, de naiſſance & de ſermēt ils eſtoyent
obligez: prou
                  •
               quant auſsi & authorizāt toutes
perſonnes, de tous degrez, dans l'vn & l'autre
Royaume, à ſe rebeller. Or ſous ceſt adueu
d'Antechriſt, contraire à toutes loix diuines
& humaines, & nullement conuenable à vn
paſteur, non ſeulement toute la racaile des ſuſdicts
traiſtres deſia fugitifs, mais auſsi tous les
autres qui ont abandonné leur propre païs, de
diuerſes qualitez & conditiōs, aucuns n'ayans
moyen de viure chez eux qu'en mendiant, aucuns
malcontens par defaut de preferences, apres
leſquelles ils alloyent baaillans indignement,
tant aux vniuerſitez qu'autres places, autres,
marchans banqueroutiers, autres, aucunemens
doctes à contentions, n'eſtans contens
d'apprendre l'obeiſſance aux loix du païs: tels
di je, courans pluſieurs annees, hault & bas, &

de païs en païs, ont pratiqué, l'vn en vn coin
l'autre en l'autre, les vns s'employans à cercher
forces & argent, autres, à l'inſtigatiō des Princes,
par faux rapports, pour faire guerre à leur
propre patrie: autres, à pratiques au dedās, pour
aſſaſsiner LA PLVS GRANDE:Praticques des traiſtres & Rebelles fugitifz pour executer la Bulle. aucūs, en eſcris
ſeditieux, & grand nombre, de n'agueres, en
libelles diffamatoires, plains de meſchantes
inuectiues & mēſonges empoiſonnez: le tout,
pour maintenir le decret Antichriſtian & tyrannique,
de la Bulle du Pape.
               Seminaires erigez pour nourrir les ſeditieux fugitifz. Outreplus, à fin
par autres moyens d'auancer leurs intentions,
pource que promptemēt ilz ne pouuoyent pas
preualoir par voye de force, trouuans les Princes
eſtrangers mieux aduiſez, & mal enclins à
leurs peruers deſſeings, il fut par eux proiecté,
de dreſſer certaines eſcholes, qu'ils appellent
Seminaires: à fin de nourrir & eſleuer perſonnes
naturellement diſpoſees à ſeditiō, pour
continuer cette courſe & façon, & ſe faire maiſtres
Semeurs en leur labourage de ſedition:
Et lors, les enuoyer en Angleterre & Irlande,
Royaumes de ſa Maieſté, couuers des maſques
les vns de preſtriſe, les autres, d'ordres inferieurs,
auec titres de Seminaires, pour les
moindres, & de Ieſuites, pour les principaux
& plus corrumpus. Mais encores, ils ramperent
ſi finement au païs, qu'ilz n'apporterent

point les marques de leur preſtriſe auec eux:
mais en diuers coings des Seigneuries de ſa
Maieſté, ces Seminaires, ou Semeurs & Ieſuites,
portans auec eux certaines babioles de
Rome, comme de leur ſaincte Cire, leur Agnus
Dei, leurs graines, & diuerſes ſortes de chappeletz,
& choſes ſemblables,Les Seminaires fugitifz coulent au Royaume, pour induire le peuple d'obeir à la Bulle du Pape. ont, comme bons
laboureurs, trauaillé à perſuader le peuple ſecrettement,
d'aduoüer la ſuſdite Bulle & decret
du Pape, & ſon authorité abſoluë ſus tous
Princes & Contrees, & eſmeu pluſieurs auec
pointures de conſcience, à y rēdre obeiſſance.
Par leſquels moyens, en peu de temps, ſi ce
meſchant, dangereux, traiſtre, & cauteleux
progrez, n'euſt eſté, par la bonté de Dieu, deſcouuert
& retardé, dela fuſt enſuiuy vn danger
imminent, d'horribles ſeditions en ces
Royaumes, auec vne ſanglante & certaine deſtruction,
d'vn grand nombre de Chreſtiens.
Car il ne ſe peut nier, qu'autant qu'il y en euſt
eu d'induicts & entierement perſuadez, d'obeir
à ce meſchant decret des Papes, & au contenu
d'iceluy, ilz n'euſſent eſté cōſequemment,
en leurs coeurs & conſciences, traiſtres ſecrets:
& pour eſtre defaict coupables & traiſtres ouuers,
rien ne leur euſt defailli que l'oportunité,
pour eſprouuer leur force, & s'aſſembler en
grand nombre auec armes, ſelon qu'ilz ont

peu preſumer d'eſtre le plus grand parti: &
ainſi par vne guerre ciuile ouuerte, paruenir à
leurs meſchans deſſeings. Mais la bonté de
Dieu, par laquelle les Rois gouuernent, & par
le ſoufle duquel les traiſtres ſont communement
deſtruits & confondus, à d'autrepart
donné à ſa Maieſté, comme à ſa chambriere
& chere ſeruante, qui gouuerne ſoubz luy, l'eſprit
de ſageſſe & de force:Semeurs de ſedition prins, condemnez & executez pour traiſon. par lequel elle à
pourueu, que aucuns de ces ſeditieux Semeurs
de rebellion, ayent eſté deſcouuers en leurs ſecrettes
taſnieres, apprehendez, & conuaincus
és precedens poincts & chefz de traiſon, ſans
entremiſe aucune és matieres de religion, ains
purement & ſimplement ont eſté condamnez
ſelon les loix, comme traiſtres. Auquel temps,
bien qu'on ait employé toutes manieres &
voyes douces de perſuaſion, pour les eſmouuoir
à deſiſter de telles deſloyales entrepriſes
& opinions, auec offre de grace & pardon:
neantmoins le chancre de leurs humeurs rebelles,
eſtoit ſi profondement entré & enraciné
ez coeurs de pluſieurs d'iceux, qu'ils nevoulurent
eſtre diſtraitz de leur traiſtreſſes reſolutions.
Et pourtant comme traiſtres manifeſtes,
en maintenant & adherant au capital
ennemy de ſa Maieſté & de ſa couronne, qui
non ſeulement à eſté cauſe de deux rebellions

deſia paſſees en Angleterre & Irlande: mais en
ce faict d'Irlande, à manifeſtement gagé &
maintenu des Capitaines & ſoldats d'entre ſes
ſubiectz, ſoubz la banniere de Rome, contre
ſa Maieſté, tellement qu'aucun ennemy ne
pourroit faire d'auantage. Tels, di-je, ont iuſtement
ſouffert la mort: non en vertu ou par la
formalité de quelques loix nouuellement eſtablies,
ſoit pour la Religion, ou contre la primauté
du Pape, commeles ſemeurs de libelles
diffamatoires le voudroyent faire croire: mais
par les anciēnes loix politiques du Royaume:
& nommement par les ordonnances du Parlement,Les traiſtres ſeditieux condamnez par les loix Anciennes du Royaume, faictes 200. ans ſont paſſez.
tenu au temps du Roy Edvvard troiſieſme,
enuiron l'an du Seigneur 1330. ily a
enuiron 200. ans paſſez & plus, quand les Eueſques
de Rome & Papes, furent ſouffers auoir
leur authorité eccleſiaſtique en ce Royaume,
comme ils auoyent en pluſieurs autres
contrees. Mais encore de certe eſpece de malfaicteurs,
autant qu'il y en a eu qui apres leurs
condemnations,Perſonnes condamneés, & no
                     •
                   executeés, pour auoir reietté leurs opinions de traiſon. ont eſté contens de renoncer
à leurs precedentes proditoires aſſertions, autant
y en a il eu deſpargnez de l'execution, qui
viuent encores iuſques à ce iour: tant a eſté la
volonté de ſa Maieſté, eſlongnée de l'effuſion
du ſang, hors mis ceſte vrgente, iuſte & neceſſaire
cauſe, & encores ne procedant que deux-

meſme.Les traiſtres de dehors cōtinuent d'enuoyer gens au Royaume, ponr eſmouuoir ſedition. Et neantmoins ces reliques de traiſtres,
qui demeurent és païs eſtranges, continuans
touſiours en leur propos de rebellion,
& ſe gardans finement eſloignez des coups, neceſſent
de prouoquer pluſieurs autres ſeditieux
de petite qualité, à ſe couler ſecrettement en
ce Royaume, pour renouueler les premieres
pratiques ſeditieuſes, par l'executiou des precedentes
Bulles des Papes, contre ſa Maieſté &
le Royaume. Or ceux-cy quand ils ſont apprehendez,
alleguent qu'ilz ſont ſeulement venus
en ce Royaume, par le commandement
de leurs ſuperieurs, les chefz des Ieſuites, (auſquels
ilz ſe diſent obligez par ſerment, enuers
tous, & contre tons, ſoyent Roys, ſoyent contrees:)
& ce pour informer & reformer les cō
               ſciences
des hommes de leurs erreurs, en certains
poincts de la religion, ſelon qu'ilz penſent
eſtre conuenable. Mais neantmoins, en
pure verité, il ſe prouue clairement que tout
le but de leurs ſecrets trauaux, tend ſecrettement
à gaigner le peuple, auec lequel ilz oſent
traiter, pour tellemēt faire approuuer leſdictes
bules & l'authorité du Pape, ſans exception,
qu'en obeiſſant à icelles, ilz ſe tiennent du tout
deſchargez de leur obligation & obeiſſance,
enuers leur legitime Princeſſe & patrie: voire
pour s'eſtimer bien garantis de prendre les armes

& ſe rebeller contre ſa Maieſté, quand ilz
y ſeront conuiez: & pour eſtre ſecrettement
preſtz à ſe ioindre aux forces eſtrangeres, qui
pourront eſtre ſolicitées à inuader le Royaume:
En quoy auſsi par vn long temps, il leur
ont donné, comme encores ilz font, pour auancer
leurs deſſeings,Les ſeditieux fugitifz trauaillēt pour amener le Royaume on guerre externe & domeſtique. eſperance non petite de
bon ſucces. Ainſi, il s'enſuit, que l'effect de
leur trauail, eſt, d'amener le Royaume non
ſeulement en vne guerre dangereuſe, contre
les forces eſtrangeres (deſquelles il a eſté libre
enuiron vingt & trois, ou vingt & quatre ans,
cas fort memorable & malaiſé d'eſtre egallé
à aucun exemple ſemblable:) mais auſsi en
guerre domeſtique & ciuile, en laquelle, couſtumierement,
nul ſang n'eſt eſpargné, ny
mercy concedéc: & où, ny le vainccur, ny
le vaincu ne peuuent auoir iuſte cauſe de
triomphe.
            Or pource que ce ſont treſeuidens perils, qui
neceſſairemēt s'enſuyuroyent, ſi cette eſpece de
vermine, eſtoit ſoufferte ramper furtiuement
en ce Royaume, & y eſpandre ſon poiſon.
Toutes les fois queſtans prins, comme hypocrites
ils coulorent & deſguiſent leur faict, auec
profeſsion de deuotion en religion, c'eſt à
toutes perſonnes de ceder à la raiſon: à ſçauoir
que ſa Maieſté & ſes Gouuerneurs & Magiſtrats

en la Iuſtice,Le deuoir de la Royne, & de tous ſes bons gouuerneurs enuers Dieu & leur patrie, eſt de repouſſer les pratiques de rebellion. ayans ſoing de maintenir
la paix du Royaume (laquelle Dieu à concedé
en ſon regne continuer plus longuemēt, qu'en
aucun autre temps de ſes predeceſſeurs) ſont
obligez de deuoir enuers le Dieu tout-puiſſant,
autheur de paix, & ſelon le naturel amour
& obligation à leur patrie, & pour euiter l'effuſion
de ſang qu'on voit courir & flotter es
guerres ciuiles, d'empeſcher & repouſſer, par
tous poſsibles & legitimes moyens, auſsi bien
par l'eſpée que par la loy, chacune en leurs ſaiſons
diſtinctes, ces tant dangereuſes & fardées
pratiques & effects de ſedition & rebellion.
Mais combien qu'il y ait pluſieurs ſubiectz
cogneuz en ce Royaume, differēs en quelques
opinions de religiō, d'auec l'Egliſe Anglicane,
& qui ne ſabſtiennent d'en faire profeſsion,
neantmoins, entant qu'ils profeſſent auſsi loyauté
& obeiſſance à ſa Maieſté, & s'offrent alaigrement
pour la defence de ſa Maieſté, de
s'oppoſer & reſiſter à toute force eſtrangere,
bien qu'elle vint ou fuſt procurée par le Pape
meſme:Nul n'a eſté chargé de crime capital, eſtant contraire en religion: mais profeſſant de reſiſter aux forces eſtrangeres. nuls de cette ſorte, pour leurs opinions
contraires en religion, ne ſont pourſuyuis ou
chargez d'aucuns crimes ou paines de traiſon,
ny encores recerchez en leurs cōſciences, pour
leurs opinions contraires, ne reſentantes rien
de la traiſon. Et de cette ſorte il y a eu & y a

bon nombre de perſonnes, non de bas & vulgaire
eſtat, comme eſtoyent ceux qui de n'agueres
ont eſté executez: ainſi qu'en particulier
aucuns ſont bien cogneus, nom par nom,
deſquels il n'eſt hors de propos, de faire icy
mention.
            Le premier & principal en eſtat, eſtoit D.
Heth,
               Noms de diuerſes perſonnes d'Egliſe qui profeſſans religion contraire, n'ont onques eſté chargez de crimos capitaux. Archeueſque d'Yorke & ſeigneur Chancelier
d'Angleterre, au temps de la Royne
Marie: lequel au premier aduenement de ſa
Maieſté à la couronne, ſe monſtrant fidelle &
paiſible ſubiect, coutinua en l'vn & l'autre deſdicts
offices, encores qu'alors il fuſt manifeſtement
different en religion, & oncques ne fut
reſtraint en ſa liberté, ny priue de ſes biens &
poſſeſsions: mais laiſſant voluntairement ſes
deux eſtats, à veſcu en ſa propre maiſon fort
diſcretement, iouiſſant de toutes ſes terres ac
quiſes, tout le cours naturel de ſa vie, iuſques
à ce qu'en grand aage il eſt departi du monde:
& lors à laiſſé la maiſon & ſes reuenus a ſes amis:
exemple de courtoiſie, qui ne trouue ſon
pareil au temps de la Royne Marie.
            
            Le ſemblable fut faict enuers vn D. Poole,
qui a eſté Eueſque de Peterbourough, vn aucien
graue perſonnage, & ſubiect fort paiſible.
Il y en a eu auſsi, qui ont eſté Eueſques & en
grand renom, comme le D. Tunſtall Eueſque

de Dureſme, perſonnage de grande reputation,
&, tout le temps qu'il à veſcu, d'vn paiſible
comportement. Autres en cas pareil ont
eſté, comme le D. VVhit, & le D. Oglethorpe,
l'vn Eueſque de VVinceſter, l'autre de Carlile,
hommes d'vne nature benigne, & celuy de
Carlile, tellement enclin à vn franc deuoir enuers
la Maieſté de la Royne, qu'il fit l'office en
la conſecration & couronnement de ſa Maieſté,
au temple de VVeſtminſter. De ce rang
ſont le D. Turleby, & le D. VVatſon, l'vn Eueſque
d'Ely, homme d'vn naturel affable, l'autre
de Lincolne, encores viuant, & du tout rebarbatif:
auſquels, peut eſtre adiouſté, vn Turberuile,
lors Eueſque d'Exceter, honeſte gentil-homme,
mais tout ſimplement Eueſque,
qui à veſcu en ſa liberté, iuſques à la fin de ſa
vie. Or nuls deux tous n'ont eſté aucunement
preſſez par aucune paine capitale, combien
qu'ilz maintinſent l'authorité du Pape, contre
les Loix du Royaume. Il y en a auſsi aucuns
Abbes, comme M. Fecknam encores viuant,
perſonnage ſemblablement paiſible, & d'vn
comportement honeſte par vn long temps.
Autres ont eſté Doyens, comme le D. Boxall
Doyen de VVindeſore, perſonnage de grande
modeſtie & ſcience: D. Cole Doyen de Sainct
Paul, homme plus diligent que diſcret: D Rainols,
               
homme non indocte Doyen d'Exceter,
& pluſieurs autres tels, ayans eu charges & dignitez
en l'Egliſe, & qui auoyent faict profeſſion
d'eſtre cōtraires au Pape, laquelle ils commencerent
au temps de la Royne Marie à chā
               ger.
Et neantmoins iuſques à ce iour ilz n'ont
eſté chargez d'aucunes paines capitales, ny
oncques priuez d'aucuns de leurs biens & facultez,
mais ſeulement eſlongnez de leurs eſtats
Eccleſiaſtiques, qu'ils ne vouloyent exercer
ſelonles loix. Meſme la pluſpart d'entr'eux,
& pluſieurs autres de meſme qualité pour vn
long temps, furent laiſſez és maiſons Epiſcopales,
auec treshoneſte & courtois entretenement,
ſans aucune charge deux ou de leurs
amis, iuſques au temps, que le Pape commença,
par ſes Bulles & meſſages, de troubler ce
Royaume, y excitant la rebellion. Enuiron
lequel temps ſeulement, aucuns des ſuſdicts,
eſtās trouuez s'entremeſler en affaires d'eſtat,
tendans à eſmouuoir ſedition, plus qu'il n'eſtoit
expedient pour le repos commun du
Royaume, furent chāgez en autres places plus
priuées, ou certains vagabons, hommes qui
ſeroyent pour eſmouuoir ſeditiō, fuſſent empeſchez
d'aller & venir vers eux, pour accroiſtre
le trouble, comme la Bulle du Pape donnoit
manifeſte occaſion d'en d'oubter. Et encores

ce fut ſans les charger aucunement en
leurs conſciences ou autrement, par quelque
inquiſition, qui les amenaſt en danger de quelque
loy capitale. Tellement que nul n'a eſté
appellé en proces criminel & ſanglant, ſur les
poincts de religion, mais tous ont paſſé leur
vie ſelon le cours de nature. Et tels d'entreux
reſtent encores, qui peuuent (s'ils ne veulent
eſtre autheurs ou inſtrumens de rebellion)
iouïr des ans que Dieu & nature leur concederont,
ſans aucun danger de la vie ou de perte
d'aucun membre.
            Et encores eſt-ce choſe digne d'eſtre bien
remarquée,Les derniers fauteurs de l authorité du Pape en eſtoyent les principaux aduerſaires par leur doctrines & eſcris. que les principaux deux tous & la
pluſpart d'iceux, auoyent au temps des Roys
Henry huictieſme, & Edvvard ſixieſme, en
leurs preſches, eſcris, leçons & diſputes, enſeigné
tout le peuple, de condemner voire d'abhorrer
l'authorité du Pape: & à cette fin ils auoyent
diuerſes fois preſté leurs ſerment publiquement,
contre l'authorité du Pape, & auoyent
auſsi attribué aux deux Roys ſuſdicts.
le titre de chef ſupreme de l'Egliſe Anglicane,
immediatement aprez Chriſt: lequel titre les
aduerſaires eſcriuent & afferment tres-faucement,
eſtre vſurpé à preſent par la Maieſté de
la Royne, menſonge & fauceté tres-facile à cognoiſtre
par les propres Actes du Parlement,

& par l'omiſsion qui s'en eſt faicte en ſon ſtile
depuis le commencement de ſon regne.
            Et pour preuue que les ſuſdicts Eueſques
& hommes de lettres, ont ſi long temps deſauoüé
l'authorité du Pape, pluſieurs de leurs
Liures & Sermons touchant ce poinct, reſtent
imprimez, tant en Anglois qu'en Latin, pour
eſtre veus en ce temps à leur grand honte &
diffame, en ce qu'ils ſe transformēt ſi ſouuent,
meſmement en perſecutant ceux qu'eux-meſmes
auoyent enſeignez, & confirmez à tenir
le contraire: peché non eſlongné du peché
contre le ſainct Eſprit.
            Il y a cu auſsi,Grand nombre d'hommes Laiz, & de grans reuenus eſtans de contraire religiō, iamais chargez de crime capital. comme encores il y a grand
nombre d'autres hommes Laiz, ayans grans
terres & poſſeſsions, hommes de grand credit
en leurs Prouinces, manifeſtement n'agueres
ſeduicts, à tenir opinions contraires en religion,
pour l'authorité du Pape. Et toutesfois,
nul d'iceux n'a eſté recerché ſur cela, pour
eſtre en peine ſus quelques poinct ou accuſation
de traiſon, ſoit de perte de vie, de membres,
ou d'heritage.Nul chargé de crime capital pour maintenir ſeulement lv primauté du Pape. En ſorte qu'il appert clairement,
que ce n'eſt ny n'a eſté pour contraires
opinions en religion, our pour l'authorité
du Pape ſeulement, comme les aduerſaires publient
faucement & hardiment▪, qu'aucun à
ſouffert mort, depuis le regne de ſa Maieſté, &

neantmoins, aucuns de cette ſorte ſont bien
cogneus tenir ceſte opinion, que le Pape par
l'authorité de la parole de Dieu, doit eſtre ſupreme
& ſeul Chef de l'Egliſe Catholique, par
le monde vniuerſel, pour gouuerner ſeul en
toutes cauſes Eccleſiaſtiques: & que la Maieſté
de la Royne, ne doit auoir le gouuernement
ſus aucuns de ſes ſubiects en ce Royaume, qui
ſont perſonnes Eccleſiaſtiques. Mais nonobſtant
que telles opinions ſont en quelques ſortes
puniſſables par les loix du Royaume, en
autres degrez, ſi eſt-ce que pour nul de ces
poincts, il ny a aucun qui ait eſté pourſuyui auec
accuſatiō de traiſon, ny en dāger de ſa vie.
            Ainſi donc,Ceux'la ſeuls condemnez pour traiſon, qui main tiennent les effects de la Bulle du Pape contre le Royaume. s'il eſtoit enquis pour quelle
cauſe ces autres ont nagueres enduré la mort,
on peut veritablemēt reſpondre, comme ſouuent
il a eſté repeté, que nul n'a eſté accuſé de
traiſon,IIII. Poincts de Traiſon. au danger de ſa vie: ſinon ceux qui
maintenoyent obſtinéement le contenu de la
Bulle du Pape, cy deſſus mentionnée, laquelle
porte que ſa Maieſté n'eſt point legitime Royne
d'Angleterre, qui eſt le chef premier &
principal de traiſon: & que tous ſes ſubiects
ſont deſchargez de tous leurs ſermēs & obeiſſance,
qui eſt vn ſecond chef de traiſon: & que
tous ſont garentis de deſobeir à elle & à ſes
loix, troiſieſme & bien ample article de traiſon.

A quoy faut adiouſter vn quatrieſme article
tres-manifeſte, en ce qu'ilz ne veulent deſauoüer
les actes d'hoſtilité du Pape, en guerre
ouuerte, contre ſa Maieſté en ſon Royaume
d'Irlande.
               La defence de la Bulle du Pape par le D. Sanders. Auquel lieu vn certain D. Sanders,
de leur ſocieté, malin eſcolier & ſubiect fugitif
d'Angleterre, principall compagnon &
conſpirateur auec les traiſtres & rebelles à Rome,
fut enuoyé pour commander, par ſpeciale
commiſsion du Pape, comme en forme de Legat,
& quelquesfois cōme receueur & payeur
des bandes en ces guerres. Or ce Docteur Sanders,
en ſon liure de la Monarchie de ſon Egliſe,
deuant qu'il paſſaſt en Irlande, auoüa ouuertement
& en brauant par eſcrit, la Bulle de
Pius cinquieſme contre ſa Maieſté, eſtre legitime;
affermant, ce qui eſtoit vray, qu'en vertu
d'icelle, vn certain Docteur Morton, vicil Anglois
fugitif & conſpirateur, fut enuoyé de Rome
en Angleterre, vers les quartiers du North,
pour la, ſuſciter la premiere rebellion: de laquelle
Charles Neuill, le dernier Comte de
VVeſtmerland, eſtoit le principal capitaine.
            Et par là, il peut apparoir clairement à tous
hommes, que cette Bulle, eſtoit le fondement
des rebellions,Ceux qui ont eſté executez, ont eſté condamnez pour Traiſon, & non pour Religiō. tant en Angleterre qu'Irlande:
& que pour l'auoir maintenuë, & ſemé ſedition
ſoubz l'aueu & approbatiō d'icelle, ceuxlà

furent iuſtement condamnez de traiſon, &
legitimement executez, par les anciennes loix
politiques du Royaume, ſans charge d'aucune
autre matiere, que pour leurs pratiques & cō
               ſpirations,
tant dehors que dedans, contre la
Royne & ſon Royaume: pour auoir defenduladicte
authorité du Pape & de la Bulle, publiée,
pour priuer ſa Maieſté de ſa Couronne:
pour auoir reconcilié ſes ſubiects & iceux ſuſtraicts
de l'obeiſſance deuë à ſa Maieſté & à
leur patrie, iuſques à les auoir eſmeuz à ſedition.
C'a donc eſté pour telles & non pour
autres cauſes, ou queſtions de religion que
ceux-là ont eſté condamnez. Bien eſt il vray,
que quand ilz eſtoyent chargez & conuaincus
de ces poincts de conſpirations & traiſons, ilz
vouloyent touſiours en leurs reſponces, pretendre
auec quelque couleur, leurs actions auoir
eſté pour la Religion: mais en effect &
verité, il à paru que c'eſtoit pour auoir procuré
& maintenu les rebellions & guerres, contre
ſa Maieſté & ſon Royaume.
            Et en cela peut on vcoir vne manifeſte &
conſiderable diuerſité,Difference de la verité & fauceté. entres les actions ſinceres
de ſa Maieſté & la fauceté des calumniateurs
aduerſaires, entant qu'au lieu que le factieux
party du Pape, autheur principal des
inuaſions contre les domaines de ſa Maieſté,

allegue faucement qu'vn nombre de perſonnes
qu'ilz qualifient Martyrs, ſont mors pour
la defenſe de la Religion Catholique, il ſe peut
clairement verifier, qu'en pure verité ceux-là
ſont mors (s'ils le veulent ainſi) comme martyrs
du Pape, mais neantmoins comme traiſtres
contre leur ſouueraine & Royne, & adherans
à celuy qui eſt le ſignalé & ſeul ouuert ennemy,
en toutes actions de guerre contre ſa
Maieſté,Vne pleine preuue que les mainteneurs de la Bulle ſont directement coulpaebles de traiſon. ſes Royaumes & ſon peuple. Et que
telle ſoir l'intention de tous ceux qui ont obſtinéement
maintenu l'authorité & contenu
de cette Bulle, les propres paroles de la Bulle le
declarent en cette maniere, ſelon que le D. Sanders
meſme, le teſmoigne.
            
               PIVS Quintus, Pontifex Maximus, de Apoſtolicae
poteſtatis plenitudine, declarauit,
Elizabetham, praetenſo Regni iure, nec non
omni & quocunque dominio, dignitate, priuilegio
                     
                        
                     
                     que
                  
priuatam. Item
                     
                        
                     
                     que
                   Proceres, ſubditos & populos
dicti regni, ac caeteros qui illi quomodocunque
iurauerunt, à iur amento huiuſmodi ac omni
fidelitatis debito, perpetuo abſolutos.
            
            C'eſt à dire,
            Pius cinquieſme, ſouuerain Pontife, de plaine
puiſſance Apoſtolique, à declaré Elizabeth,
eſtre priuée du droict pretendu de ſon Royaume,

& auſſi de toutes & chacunes Seigneuries
dignitez & priuileges. Enſemble que les Nobles,
ſubiects & peuples dudict Royaume & tous
autres, qui en quelque ſorte que ce ſoit, luy ont
preſté ſerment, ſont abſouz pour iamais, de tel
ſerment, & tout autre deuoir de fidelité.
            
            Et pourſuit ainſi conſequemment auec diuerſes
menaces & maledictions, contre tous
ceux qui oſeront obeïr à elle & à ſes loix.
            Et pour l'execution de cela, afin de prouuer
que la Bulle & meſſage du Pape, eſtoit it vne pure
Rebellion, il n'y a point de mal d'ouyr ce
que le meſme D. Sanders boutefeu du Pape en
Irlande, à auſsi eſcrit en la Monarchie de ſon
egliſe viſible: Qui eſt tel.
            
               PIus Quintus,D. Morton ſecret Ambaſſade pour exciter la rebellion vers le North. Pontifex Maximus, Anno Domini
1569. Reuerendum presbytertem Nicolaum
Mortonum Anglum in Angliam miſit,
vt certis illuſtribus viris, authoritate Apoſtolica
denunciaret, Elizabetham, quae nunc rerum potiebatur,
haereticam eſſe: ob eámque cauſam, omni
Dominio & poteſtate excidiſſe, impunéque
ab illis, velut Ethnicam haberi poſſe, nec eos illius
legibus aut mandatis deinceps obedire cogi.
            
            C'eſt à dire,
            Pius Cinquieſme, ſouuerain Pontife, en l'An
de noſtre Seigneur 1569. enuoya, le reuerend
preſtre Nicolas Morton Anglois en Angleterre,
                  
afin qu'il denonçaſt ou declaraſt par l'authorité
Apoſtolique, à certains hommes illuſtres,
Elizabeth, qui lors eſtoit en poſſeſsion de l'Eſtat,
eſtre Heretique, & pourtant eſtre decheute de
toute Seigneurie & puiſſance: & quelle peut eſtre
reputée d'eux, comme Ethnique: & qu'ilz
ne doyuent eſtre contraincts cy aprez, d'obeir à
ſes loix & commandemens, &c.
            
            Ainſi voyez vous vn Ambaſſade de Rebelbellion,
de par la ſaincteté du Pape: l'Ambaſſadeur
vn vicil preſtre Anglois, radoté, fugitif
& conſpirateur, enuoyé, comme il dict, à quelques
hommes illuſtres: & iceux, ſont, les deux
Contes de Northumberland & VVeſtmerland
Chefs de la rebellion.
            Or apres cela, il pourſuit à en declarer le
ſuccez, lequel (i'ozè dire) il eſt deplaiſant, auoir
eſté ſi mauuais, Voi-cy ſes termes.
            
               Qua denunciatione, multi nobiles viri adducti
ſunt, vt de fratribus liberandis cogitare auderent.
Ac ſperabant illi quidem, Catholicos omnes
ſummis viribus affuturos eſſe: verùm, etſi
aliter quàm illi expectabant res euenit, quia Catholici
omnes, nondum probè cognouerant, Elizabetham
Hereticam eſſe declaratam: tamen
laudanda illorum Nobilium conſilia erant.
            
            C'eſt à dire,
            
               Pàr laquelle denonciation, pluſieurs illuſtres

hommes furent induicts & menez à ce poinct,
d'ozer penſer à la deliurance de leurs freres.
Or eſperoyent ils certainement, que tous les Catholiques
leur deuoyent aſsiſter de toutes leurs
forces: mais encores que l'affaire ait ſuccedé autrement,
qu'ilz n'auoyent eſperé, pource que les
Catholiques ne cognoiſſoyent pas, qu' Elizabetheſtoit declarée Heretique, Toutesfois les conſeils
& propos de ces hommes illuſtres, eſtoyent
à louër.
            
            Voy-là là Rebellion & defaicte des rebelles,
bien doucement deſcrite.
            Ce noble faict, icy deſcrit, fut la rebellion
du North, les hommes illuſtres eſtoyent les
Comtes de Northumberland & VVeſtneerlād,
la faute en leuenement & ſuccez, fut que les
traiſtres furent defaictz: & que la Maieſté de
la Royne auec ſes ſubiects, curent par l'ordonnance
de Dieu la victoire. Et la cauſe pourquoy
les Rebelles curent du pire, fut pource
que les Catholiques, n'auoyent pas eſté deuëment
informez, que la Maieſté de la Royne eſtoit
declarée (comme ilz parlent) Heretique.
Auquel defaut d'information, afin de rendre
les rebelles plus fors en nombre & puiſſance,
auroit eſté depuis, diligemment & par grand
artifice ſupplée, par l'enuoy d'vne grande multitude
de Seminaires & Ieſuites au Royaume,

deſquels la charge ſpeciale eſtoit, d'en informer
le peuple, comme par leurs actions il a
paru manifeſtement. Supplemēt propre pour
corriger leurs premieres faultes.
            Or combien que le D. Sanders à ainſi eſcrit,
toutesfois les partizans des deux notables Ieſuites,
l'vn nommé Robert Perſons (qui ſe cache
encores de coin en coin,Perſons & Campion ſont coulpaples comme le D. Sanders de l'approbation de la Bulle. pour continuer
ſesfactions de traiſon) l'autre nommé Edmond
Campion, (lequel fut trouué deguiſé comme
vn voleur, & à pati pour ſes traiſons) pourroyent
dire, que la traiſon du D. Sanders eſt
propre à luy ſeul, par l'aucu de ladicte Bulle, &
ne doit eſtre imputée à Perſons & à Campion.
Partant, pour verifier que ces deux, par ſpeciale
authorité auoyent charge d'executer la
ſentence de cette Bulle, ces actes qui enſuiuent
en feront foy, qui ne ſont point contrefaictz
ou imaginaires, mais ſont les propres eſcris,
prins autour de leurs complices, incontinent
apres la mort de Campion: combien que ledict
Campion deuant ſa mort n'a point voulu
ſembler s'eſtre meſle de tels affaires: dont il appert
quel credit on doit donner aux paroles de
ces faux Martyrs.
            
               
                  
                     
                        FACVLTATES CONCESSAE PP.
Roberto Perſonio & Edmundo Campiano,
pro Anglia, die 14. Aprilis. 1580.
                        
                        PEtatur à ſummo Domino noſtro,Prerogatiues accordees du Pape, à Perſons & Cā
                              pion, par le Pape Gregoire. le 13. d'Auril 1580. explicatio
Bullae declaratoriae, per Pium Quintum, contra
Elizabetham & ei adhaerentes, quam
Catholici cupiunt intelligi hoc modo, vt obliget
ſemper illam & Haereticos, Catholicos verò
nullo modo obliget, rebus ſic ſtantibus, ſed tum
demum, quando publica eiuſdem Bullae executio
fieri poterit.
                     
                  
               
            
            Puis enſuyuent pluſieurs autres demandes
de prerogatiues, pour l'auancement de leur
authorité, qu'il n'eſt beſoing de reciter, pour
ce propos: mais à la fin enſuit cette reſolution
pour reſponſe du Pape.
            
            Has praedictas gratias, cōceſsit ſummus Pontifex,
patri Roberto Perſonio, & Edmundo Campiano
in Angliam profecturis, die 14. Aprilis.
1580. Praeſente patre Oliuerio Manarco aſsiſtente.
Leſquelles dernieres paroles ſignifient
en François ce qui s'enſuit.
            
            
               
                  
                     
                        PREROGATIVES CONCEdees
aux deux peres Robert Perſons &
Edmond Campion pour Angleterre.
Le 14. iour d'Auril 1580.
                        SOit requis de noſtre ſouuerain Seigneur, l'explication
de la Bulle declaratoire faicte par
Pius Cinquieſme, contre Elizabeth & ſes adherens:

laquelle Bulle, les Catholiques deſirent eſtre
entendue, en cette ſorte, quelle oblige touſiours
icelle Elizabeth & les Heretiques, mais que les
Catholiques ny ſoyent nullement obligez, durant
l'eſtat auquel ſont maintenant les affaires, mais
lors tant ſeulement, que l'execution de ladicte
Bulle ſe pourra faire.
                     
                  
               
            
            Puis à la fin, la concluſion eſt ainſi adiouſtée.
            Le ſouuerain Pontife, concede les graces ſuſdictes
au pere Robert Perſons & Edmond
Campion, qoi ſont ſus leur voyage d'Angleterre,
le 14. iour d'Auril, l'An du Seigneur 1580.
preſent le pere Oliuerius Manarque, pour aſſiſtant.
            Par cecy il appert,En quelle authorité Campiō vint en Angleterre. qu'elle authorité Campion
auoit, de diſtribuer le contenu de la Bulle,
contre la Maieſté de la Royne. Car, quelque
choſe, que luy, l'ait voulu denier: telle eſtoit
la vraye cauſe de ſon voyage.
            Mais combien qu'il ſo it manifeſte, que ces
deux Ieſuites Perſons & Campion non ſeulement
ont requis d'auoir l'intention du Pape
declarée, pour le regard de la Bulle, mais auſsi
ont monſtré en leurs requeſtes, comment eux
& les autres Catholiques deſirent, que ladicte
Bulle fuſt entendue contre la Royne d'Angleterre:
toutesfois pour rendre la matiere plus

eſclaircie: à ſçauoir, comment tous autres Ieſuites
& Seminaires, voire comment tous Papiſtes
qui ſe diſent Catholiques, interpretent
ou ſont auouez d'interpreter ladicte Bulle, contre
ſa Maieſté & ſes bons ſubiects, en quelque
ſorte qu'ils le vueillent déguiſer, vous verrez
ce que l'vn de leurs compagnōs nomme Hart,
qui fut comdamné auec Campion, mais encores
viuant, entre autres pluſieurs choſes declara
touchant ce qu'il cognoiſſoit de ce faict, le
dernier de Decembre l'an 1580. en ces paroles
qui enſuiuent.
            La Bulle de Pius cinquieſme (entant qu'elleLa Confeſſion de Hart, pour l'interpretation de la Bulle.
eſt contre la Royne) eſt tenue entre les Anglois
Catholiques, pour vne ſentence legitime & decharge
ſuffiſante de fidelité aux ſubiects, &
ainſi demeure en ſa force: mais en quelques
poincts touchant les ſubiects, elle eſt alterée par
le preſent Pape. Car entant qu'en ladicte Bulle
il eſt commandé à tous ſes ſubiects, de ne luy
obeir, & quelle eſtant excommuniée & depoſée,
tous ceux qui luy obeiſſent ſont ſemblablement
enlacez & maudits, C'eſt vn poinct fort perilleux
aux Catholiques. Car s'ils obeiſſent à elle,
ilz ſont en la malediction du Pape: & s'ilz luy
deſobeiſſent, ilz ſont en danger de la part de la
Royne. Partant le Pape qui eſt à preſent pour
les ſoulager, à alteré cette part de la Bulle, &

les à diſpenſez pour luy obeir, & la ſeruir ſans
peril d'excommunication: laquelle diſpenſation
naura vigueur, ſinon iuſques à ce qu'il plaiſe au
Pape, d'en determiner autrement.
            Parquoy,Concluſion que tous les liures diffamatoires cō
                  tre ſa Maieſté & le Royaume ſont faux. pour faire quelque concluſion
des choſes cy deſſus mentionées, toutes per
ſonnes, ſoit dedans ſoit dehors le Royaume,
peuuent clairement aperceuoir, que tous les
libelles diffamatoires, n'agueres publiez en
diuers languages, & les ſcandaleux rapports
faicts aux cours des autres Princes, qu'vne grā
               de
multitude de perſonnes, auroyent de n'agueres
eſté tourmentez & mis à mort, pour
la ſeule profeſsion de la Religion Catholique,
& non pour matieres d'Eſtat, contre la Maieſté
de la Royne, ſont faux & impudens, & publiez
pour maintenir les Traiſtres & rebelles.
Neantmoins pour faire ſembler la choſe plus
horrible & lamentable, ils recitent les noms
particuliers de toutes les perſonnes, leſquelles
n'excedent point, en l'eſpace de ces vingt &
cinqans, le nombre de ſoixante. Et cependant
ils oublient, ou pluſtoſt, auec leurs coeurs de
pierre & ſtupides ne ſentēt pas combiē cruellement
au temps de la Royne Marie (qui dura
peu plus de cinqans,Differēce du peu de Nombre d'executez par l'eſpace de 25. ans, d'auec le grand nombre en c
                     •
                  nq ans au regne de la Royne 
                     〈◊〉
                  . le regne de ſa Maieſté
ayant continué cinq fois autant) il y eut outre
ceux qui ſecrettemeet furent meurtris és priſons,

enuiron le nombre de quatre cens, d'hōmes,
femmes, filles, enfans, & de ce nombre
bre enuiron vingt, leſquels auoyent eſté Archeueſques,
Eueſques, principaux Prelats &
officiers en l'Egliſe, qui par empriſonnemens,
tourmens, famine, & feu, furent pitoyablemēt
deſtruits: & des femmes enuiron ſoixante, &
d'enfans quelque quarāte. Et entre les femmes
aucunes groſſes d'enfant, du corps de l'vne deſquelles,
l'enfant fut pouſſé hors tout vif, par le
feu, & neantmoins cruellement bluſlé: exemples
ſurmontās la cruaute meſme des Payens.
Mais encores, la pluſpart de la ieuneſſe qui
lors ſouffrit mort, tant hommes que femmes
& enfans (ce qui eſt à noter) eſtoyent tels, que
iamais par le ſacrement du Bapteſme, ou par
la Confirmation, ilz n'auoyent profeſſé, ny
n'auoyent eſté enſeignez & inſtruicts, ny n'auoyēt
iamais ouy parler d'autre forme de Religion,
ſinon de celle ſeule, à laquelle, par leur
ſang & mort, dans le feu, ilz donnoyent teſmoingnage.
Matiere digne de lamentation en
charité Chreſtienne, auec ſimplicité de parolles,
non auec vne eloquence enflée, bien d'autre
ſorte, que l'execution en ce temps, de peu
de traiſtres, leſquels auſsi en leur temps, (s'ilz
ſurpaſſoyent l'aage de trente ans) auoyent, en
leur Bapteſme profeſſé, & en leur ieuneſſe eſté

enſeignez en la meſme religiō, laquelle maintenant
ilz oppugnent auec telle aigreur. Mais
outre cela, en leurs opinions ilz ſont bien differens,
des Martyrs du temps de la Royne Marie.
Car encores que ceux de ce temps là continuaſſent
en la profeſsion de religion en laquelle
ilz auoyent eſté baptizez, & continuellement
enſeignez: Toutesfois iamais à leur
mort, ilz ne denierent leur Royne legitime, ny
ne ſouſtindrent aucuns de ſes ouuers ennemis
au dehors, ny ne procuterent contre elle aucune
rebellion ou guerre Ciuile, ny ne ſemerent
par les cornets aucune ſedition en ſecret,
contre la vie & l'Eſtat de leur Princeſſe, ny ne
retirerent aucuns ſubiects de ſon obeiſſance,
comme ces ſeruiteurs iurez du Pape, ont faict
continuellement.
            Ainſi donc, ces choſes bien conſiderées, il
ny à point de doubte, que tous bons ſubiects
dans le Royaume voyent manifeſtement, &
tous ceux qui ſont en balance (n'eſtans encores
ſeduicts du tout par les ſeditieux) apperceueront
cy apres, comment ilz ont eſté abuſez,
ſe laiſſans ainſi eſgarer. Et tous eſtrāgers, mais
ſpecialement les Potentats Chreſtiens, comme
Empereurs, Roys, Princes & autres ſemblables,
ayans leurs Eſtats Souuerains, ſoit par
ſucceſsion hereditaire, ou par conſentement

de leur peuple, eſtans informez de ces actions
dernieres iuſtes & neceſſaires de ſa Maieſté,
entrepriſes ſeulement pour la propre defence
de ſa Perſonne,Aduertiſſement à tous Princes eſtrangers. de ſa Couronne & de ſon peuple,
contre l'inuaſion ouuerte, & pour euiter
les guerres Ciuiles, excitées par rebelliō: Eux
di-je, auouëront, en leur propre faict ſemblable,
pour verité & regle (car c'eſt ſans doubte
qu'ilz le feront) qu'il n'appartient point à l'Eueſque
de Rome, comme ſucceſſeur de Sainct
Pierre, & en cét eſgard Paſteur ſpirituel, ou,
(s'il l'eſtoit,) cōme Eueſque de toute la Chreſtienté
(ainſi que par le nom de Pape▪
                il ſe reclame)
premierement de depoſer par ſes Bulles
ou Excommnnications, en cette ſorte & à ſon
plaiſir, en faueur des Traiſtres & Rebelles, aucuns
Princes Souuerains, eſtans legitimemēt
iuueſtis de leurs couronnes, par Succeſsion de
ſang ou par Election legitime: & puis armer
les ſubiects contre leurs naturels Seigneurs,
pour faire guerre & les diſpenſer en ce faiſant
de leurs ſermens: ou bien d'excommunier les
ſubiects fidelles pour l'obeiſſance deuë à leurs
Princes naturels, & finalement, luy meſme de
faire guerre ouuerte, auec ſes propres ſoldats,
contre les Princes qui n'eſmeuuent aucunes
forces contre luy.
            Car, s'il luy eſtoit permis d'exercer telle

Souueraine & Tragique puiſſance, lors il ny
auroit Empire, Royaume, Païs, Cite ou Ville,
poſſedée par aucun tiltre legitime plus long
temps, qu'vn certain homme de la terre ſeant
(comme it dit) en la Chaire de Sainct Pierre
à Rome,
               L'authorité pretendue du Pape nullemēt auouée par Chriſt ny ſes deux Apoſtres Pierre & Paul. & à ſon plaiſir & appetit (ſans autre
adueu ny de Dieu, ny des hommes) eſtimeroit
& decideroit eſtre conuenable. Authorité
qui iamais n'a fut vſurpée, par le Seigneur
des Seigneurs, le Filz de Dieu, Ieſus Chriſt
noſtre ſeul Seigneur & Sauueur, & le Chef vnique
de l'Egliſe, cepandant qu'en ſon humanité
il à eſté, ſus la terre: non plus auſsi delaiſſée
par aucuu eſcrit, ou traditiō certaine de Sainct
Pierre, duquel, le Pape pretend tirer toute ſon
authorité: ne ſemblablement de Sainct Paul
Apoſtre des Gentilz. Ains au contraire, en
tous preſches, commandemens & eſcris, contenuz
en l'Euangile & Liures des Apoſtres,
l'obeiſſance à tous Princes terriens, eſt expreſſement
commandée, voire meſme aux Roys
par eſpeciall: & cela ſi generalement, que nulle
perſonne n'eſt exemptée d'vn tel deuoir d'obeiſſance,
comme il apert par la ſentence de
Sainct Paul, voire eſcrite aux Romains meſme,
Omnis anima ſublimioribus poteſtatibus
ſit ſubdita, C'eſt à dire: Que toute ame ſoit ſubiecte
aux puiſſances ſuperieures. Dedās le compas

de laquelle loy ou precepte, Sainct Chryſoſtome,
eſtant Eueſque de Conſtantinople, eſcrit
que meſme les Apoſtres, Prophetes, Euangeliſtes
& Moynes ſont compris. Et pour preuue
de l'auis de Sainct Pierre ſur cela, (duquel ces
Papes reclament leur authorité) il ne peut eſtre
plus clairement explique, que quand il eſcrit
ainſi: Proinde ſubiecti eſtote cuiuis humanae ordinationi,
propter Dominum, ſiue Regi, vt qui
ſuperemineat, ſiue praeſidibus ab eo miſsis, C'eſt
à dire: Parquoy ſoyez ſubiects à toute humaine
ordonnance, à cauſe du Seigneur, ſoit au Roy cō
                  me
au ſuperieur, ſoit aux Gouuerneur
                     •
                   par luy
enuoyez. Par leſquels deux principaux Apoſtres
de Chriſt, mais ſus tout parce que Chriſt
le Filz de Dieu, ſeul Maiſtre de verité, dit à
Sainct Pierre & à ſes compagnons Apoſtres,
Reges gentium dominantur, vos autem non ſic,
c'eſt à dire, Les Rois des Gentils ont gouuernement
ſus eux, mais vous non pas ainſi. Ces Papes,
leurs pretendus ſucceſſeurs, peuuent apprendre
de reietter leurs arrogantes & tyranniques
authoritez, en cauſes terriennes & temporelles
ſur les Rois & Princes, & exercer leur
charge Paſtorale, comme en vn meſme temps
Sainct Pierre en fut chargé, par trois fois par
ſon Seigneur & Maiſtre, Paſce oues meas: Pais
mes brebis: & luy fut expreſſement defendu

l'vſage du glaiue en ces parolles, Conuerte gladium
tuum in locum ſuum, ou, Mitte gladium
tuum in vaginam: c'eſt à dire, Remets ton couſteau
en ſon lieu, ou, Mets ton couſtean en ſa
gaine. Tous leſquels cōmandemens de Chriſt
& de ſes Apoſtres, furent deuëment enſuiuis
& obſeruez pluſieurs cētaines d'années, apres
leur mort, par les fidelles & ſaincts Eueſques
de Rome: & Martyrs, qui ont deuëment ſuyui
la doctrine & humilité des Apoſtres, & la doctrine
de Chriſt, & par ce moyen dilaté plus
amplement les limites de l'Egliſe de Chriſt &
dé la Foy, en l'eſpace de cent ans, que les derniers
Papes n'ont faict auec leurs glaiues &
maledictions, ces cinq cens ans. Or ont ils ainſi
continué iuſques au temps d'vn Pape Hildebrand
autrement nommé Gregoire ſeptieſme,Le Pape Hildebrand à premier faict guerre contre l'Empereur, l'An 1074.
enuirou l'An du Seigneur 1074. qui premier
commença d'vſurper cette eſpec de Tyrranie,
lequel, de n'agueres, le Pape appellé Pius cinquieſme,
& depuis Gregoire trezieſme ont enſuiuy
pour quelque patron comme il ſemble:
à ſçauoir qu'au lieu que Gregoire ſeptieſme en
l'An du Seigneur 1074. ou enuiron, preſuma
de depoſer Henry quatrieſme, qui eſtoit lors
vn noble Empereur: Gregoire trezieſme en ce
temps veut attenter le ſemblable, contre la fille
& heritiere du Roy Henry huictieſme, la

               Royne Elizabeth, qui eſt vne fille & Royne Souueraine,
tenant ſa Couronne de Dieu immediatement.
Et afin qu'il puiſſe apparoir aux
Princes, ou à leurs bōs Cōſeillers, pour vn patron,
quel fut l'heureux ſuccez que Dieu dōna
à ce bon Empereur Chreſtian, Henry, contre
l'orgueil du Pape Hildebrand, c'eſt choſe notable,
que quand le Pape Gregoire, attenta de
depoſer ce noble Empereur Henry, il y auoit
vn certain Rodolphe, homme noble, par quelques
vns nommé le Conte de Renfield, qui par
la ſolicitation du Pape, vſurpa le titre d'Empereur.
Lequel fut vaincu par le ſuſdict Henry
l'Empereur legititime,Iugement de Dieu contre le faux Empereur eſtabli du Pape. & ayant ledict Rodolphe
perdu au combat ſa main droicte, ſe l'amē
               toit
de ſon meſchef à certains Eueſques, qui
l'auoyent ſuſcité au nom du Pape: auſquels il
diſoit, que la main droite qu'il auoit perduë
eſtoit celle meſme de laquelle il auoit auparauant
iuré obeiſſance à ſon maiſtre & ſeigneur,
l'Empereur Henry: & qu'en ſuyuāt leurs mauuais
cōſeils, il auoyēt amené ſus luy, vn peſant
& iuſte iugemēt de Dieu. Et ainſi Henry l'Empereur,
ayāt le deſſus par la puiſſance de Dieu,Pape Gregoire 7. depoſé par Hē
                  ry 4.
fut cauſe que le Pape Gregoire fut depoſé par
vn Synode en Italie: comme deuant luy en
pareil cas, ſon predeceſſeur Otho, auoit depoſé
vn certain Pape Iean, pour pluſieurs crimes

deteſtables: de pareille façon furent traictez
dedans peu de temps trois autres Papes, Silueſtre,
Benoiſt & Gregoire ſixieſme par l'Empereur
Henry troiſieſme, enuiron l'An de noſtre
Seigneur 1047. pour leurs ſemblables attentats
preſumptueux, en actions temporelles, cō
               tre
leſdicts Empereurs. Pluſieurs autres exemples
peuuent eſtre monſtrez à la Maieſté Imperiale,
& aux Princes du ſainct Empire,Henry 5. Frederic. 1. Frederic. 2. Louys de Bauieres Empereurs. qui
ſont à preſent, apres le temps de Henry quatieſme,
comme de Henry cinquieſme, & apres luy
de Frederic premier, & Frederic ſecond, puis
de Louys de Bauieres, tous Empereurs, cruellement
& tyranniquement perſecutez par les
Papes & par leurs Bulle
                     •
                  , maledictions & guerres
ouuertes. Et le ſemblable peut eſtre monſtré
à pluſieurs autres grans Rois & Monarques
de la Chreſtienté, touchant leur nobles
anceſtres Rois chacun en leur ſeigneuries particulieres.
Par ou ils peuuent veoir, que cette
eſpece d'authorité tyrannique és Papes, de faire
guerre aux Empereurs & Rois, & le commā
               dement
qu'ils fuſſent depoſſedez, s'auança au
commencemēt par le Pape Hildebrand. Combien
que cela n'eut oncques aucun exemple
legitime, ny adu eu des Loix de Dieu, ſoit du
vieil ſoit du nouueau Teſtament. Mais auſsi
les ſuccez de leurs tyrannies, furēt par la bonté

de Dieu, pour la pluſpart, rēdus vains: comme
par la meſme bonté de Dieu, il ny a point
de doubte que le ſemblable n'auienne, à leur
confuſion, en tous les ſiecles qui viendront cy
apres.
            Et pourtant, comme il ny à doubte, que telles
violentes & tyraniques procedeures de
quelque Pape que ce ſoit, pour maintenir les
Traiſtres & Rebelles, ſeront empeſchées par
chaque Prince ſouuerain en la Chreſtienté,
pour la defence de leurs perſonnes & couronnes,
& la manutention de leurs ſubiects en
paix:Tout ce qui eſt legitime aux autres Princes ſouuerains, eſt legitime à la Royne & Couronne d'Angleterre. auſsi maintenant y a il pareille▪ & iuſte
raiſon, que la Maieſté de l'Empereur & tous
autres Rois & Princes ſouuerains en la Chreſtienté,
iugent le ſemblable eſtre loiſible à ſa
Maieſté, eſtant Royne & tenant le vray rang
d'vn Roy & Prince ſouuerain, ſus diuers Royaumes
& nations: elle eſtant auſsi tres-legitimement
inueſtie de ſa Couronne, & pour le
bon gouuernemēt de ſon peuple, eſtant aimée
& obeye d'iceluy, auec tel applaudiſſement &
generalle approbatiō (ſauf de quelques furieux
Traiſtres & Rebelles, ou quelques malcōtens,
dont nul autre Royaume n'eſt exempt) que
par l'eſpace de ces vingt & cinq ans paſſez cō
               tinuels,
il a eſté veu notoirement & marqué
publiquement, auec admiration, meſmement

par les eſtrangers conuerſans en ce Royaume:
tellement que ſans, occaſion de diſgrace d'aucun
Monarque ou Prince Chreſtien, la felicité
de ſa Maieſté peut eſtre comparée auec la
leur, qu'elle qu'elle ſoit. Et peut eſtre quelques
Rois & Princes pourroyent eſtre bien contens,
de iouïr en quelque proportion de ſa felicité.
Et combien que le Pape eſt maintenant
ſouffert par l'Empereur, és domaines de ſon
patrimoine, & par les deux grans Monarques,
le Roy de France, & le Roy d'Eſpagne, en leurs
Seigneuries & territoires (bien que par beaucoup
d'autres Rois il ne ſoit ainfi auoüé) de
continuer ſon authorité en diuers cas, & d'vſurper
le titre ſuperbe d'Eueſque vniuerſel de
tout le monde (lequel, Gregoire le grand, enuiron
neuf cens ans paſſez,Titre d'Eueſque Vniuerſel eſt l'auancoureur de l'Antechriſt. diſoit eſtre vn titre
profane plain de ſacrilege & l'auancoureur de
l'Antechriſt:) toutesfois en leurs Seigneuries
& Royaumes (comme auſsi en ce Royaume
d'Angleterre) par pluſieurs loix anciennes, il
a eſté bien cogneu de tres-bonne marque, en
combien de ſortes la puiſſance tyrannique de
cette exceſsiue authorité, à touſiours eſté reſtrainte
bornée & limitée, par loix & pragmatiques,
anciennes & modernes, tant en France
qu'Eſpagne & autres Dominations, qui eſt vn
champ bien large, aux Legiſtes de ces cōtrées

& regions pour s'y promener & faire leurs
diſcours. Et toutes les fois que les Canoniſtes
comme Canonniers du Pape, ont rēdu effroyables
à la multitude & ſimple peuple, ſes Excō
               munications
& maledictions, lors les grans
Empereurs & Rois qui ont precede, en matiere
de leurs droicts & Royalles préeminences,
ores que cela ne cōcernaſt qu'vne cité, ou pouure
ville, & aucunesfois que le deſaueu de
quelqu'vn indigne d'vn Eueſché ou Abbaye,
n'ont iamais eſté retenus qu'ilz n'ayent meſpriſé
toutes les maledictiōs & forces du Pape:
Ains ont touſiours entreprins, ou par leurs eſpées
de les cōtraindre à deſiſter de leurs actiōs
furieuſes, où ſans aucune crainte pour euxmeſme,
de corps, d'ame, de conſcience, de
s'oppoſer hardiment à leurs maudiſſons, quelque
fois par force, autresfois par Loix & Ordonnances.
Il y a trop d'hiſtoires anciennes
touchant cela pour les reciter, & nulles plus
frequētes ou de plus grand effect que des Rois
de France. Meſme aux Regiſtres d'Angleterre
il appert combien les roys & la Nobleſſe
d'Angleterre ont repouſſé les vſurpations du
Pape auec Edictz ſeueres, tellement que par
vn terme propre de Praemunire ſes procureurs
ont eſté eſpouuantez, & ſon Clergé tremblāt,
comme de n'agueres le Cardinal VVolſey' en a

faict preuue ſuffiſante. Mais laiſſant les hiſtoires
anciennes, nous nous pouuons reſouuenir
en noſtre preſent & dernier ſiecle, de ce que
manifeſtement a eſté veu, que l'armee du dernier
noble Empereur Charles le quint, pere du
Roy Philippe à preſent regnant, ne fut point
eſtonnée de ces maledictions: quand en l'An
de noſtre Seigneur 1527.1527. Rome ſaccagée & le Pape Clement prins par l'armée de l'Ampereur. 
               Rome meſme fut aſſiegée
& ſaccagée, & le Pape lors appellé Clement
auec ſes Cardinaux en nombre d'enuirō
trēte trois, prins priſonniers au mont Adrien,
ou chaſteau Sainct Ange: & detenus ſept mois
ou plus, puis apres rançonnez par Don Hugo
de Moncada Eſpagnol, & le Marquis de Guaſto,
d'enuiron quatre cens mil ducats: outre les
rançons de ſes Cardinaux qui furent beaucoup
plus grandes: ayant auſsi non pas long temps
deuant, nonobſtant ces maledictions, eſté aſſiegé
au meſme Chaſteau, par la famille des
Coloni & leurs fauteurs, ſes prochains voiſins,
eſtans lors Imperialiſtes, iuſques à eſtre contraint
de ceder à toutes leur demandes.
            Le Roy Henry ſecond,1550. Les Edicts du Roy Henry 2. de France contre le Pape & ſa court de Rome. pere de Henry à preſent
Roy de France, enuiron l'An 1550. n'eut
pas plus de crainte ou deſgard au Pape & a ſa
court de Rome, quand il fiſt diuerſes ordonnances
biē eſtroictes contre pluſieurs poincts
des vſurpations du Pape, au preiudice de la

Couronne & Clergé de France, reſtraignant
l'authorité de la court de Rome, au grand deſauantage
des profits precedens du Pape.
            
            L'armée de Philippe à preſent Roy d'Eſpagne,
               Le ſiege de Rome & du Pape, parle Duc d'Alut, auec l'armée du Roy Philippe.
de laquelle eſtoit General le Duc d'Alue,
ne fut non plus frappée de crainte de malediction,
quand elle fut menée deuant Rome contre
le Pape, en l'An de noſtre Seigneur 1555.
où il s'y fiſt de grāds ruines par ladicte armée,
& tous les exquis edifices & les murailles des
iardins & complants prochains de Rome, furent
renuerſez: dequoy ſa Saincteté fut plus eſpouuantée,
que ſuffiſante à les repouſſer, auec
toutes ſes maledictions.
            Auſsi ne fut la Royne tres-illuſtre Marie,
               L
                     •
                   Royne Marie, & le Cardinal Poole reſiſtāt 
                     •
                  u Pape.
derniere ſoeur de la Maieſté de la Royne, perſonne
fort affectionnée à la religion Romaine,
ſi fort effrayée des maledictions du Pape,
que tant elle que tout ſon Conſeil, & ce auec
le conſentement de tous les iuges du Royaume,
ſelon les loix anciennes, en faueur du Carnal
Poole ſon parent, ne defendiſt tres-eſtroitemēt
à Calais l'entrée de ſes Bulles & du chappeau
de Cardinal, enuoyé du Pape, pour vn
certain plaiſant Moyne de l'Obſeruance, nommé
Peyto, que le Pape auoit deſigné Cardinal
en defaueur du Cardinal Poole. Et le Cardinal
Poole luy meſme, pour ce coup, n'obeit point

aux commandemens du Pape: & ne ſe monſtra
eſtōné, eſtant aſsiſté de la Royne, quand le
Pape le menaça ſus peine de maledictiō & d'excōmunicatiō:
mais s'oppoſa touſiours contre
le cōmandemēt du Pape, pour ledict Cardinal
pretendu Peyto: lequel nonobſtant toutes les
menaces du Pape, fut contraint d'aller c'à & là
par les ruës de Londres,
               D. Peyto Moyne mandiant. ſans ſon chappeau rouge,
cōme vn Moyne mendiant: reſiſtance certes
hardie en vne Royne, pour vn poure chappeau
de Cardinal. En quoy, elle ſuyuit l'exemple
de ſon grand pere, le Roy Henry ſeptieſme,
au faict de l'Alum: où le Roy vſa de bien grande
ſeuerité contre le Pape. Ainſi donc, cōment
que ce ſoit, que les Princes Chreſtiens pour
quelques reſpects de police, peuuent endurer
que le Pape commāde, là ou il n'en ſourt dommage
ny deſauantage pour eux meſme: ſi eſt
il ſeur,Les Roys Chreſtiens n'ont tamais ſouffert, les Papes entreprē
                  dre ſus leurs Titres, ou droictz, encores qu'ilz les ayēt ſoufferts gouuerner leurs peuples. & les Papes ne l'ignorent point, que là
où ils attēterōt en quelque ſorte, d'vſurper ſus
les Princes Chreſtiens, quelque portiō de leurs
Seigneuries, où donneront aide à leurs ennemis
où quelques autres de leurs Rebelles, en
ces cas, leurs Bulles, leurs maledictiōs, leurs excommunications,
leur fentēces & plus ſolemnelles
anathematizations, leurs croix, leurs
clefz, leur eſpées à double trenchant, ne leur
ſcruirōt de rien pour auancer leurs intētions.
            
            Maintenant donc que le Pape à manifeſteſtement
attenté par ſes Bulles & excommunications,
autant qu'il à peu, pour priuer ſa Maieſté
de ſes Royaumes, de retirer de ſon obeiſſance
ſes ſubiectz, de procurer rebellion en ſes
Royaumes, voire tout enſemble rebellion &
guerre ouuerte, auec ſes propres Capitaines,
Soldats, bannieres, enſeignes, & toutes autres
choſes appartenantes à la guerre: ce Pape Gregoire,
ou quelque autre Pape apres luy, penſeroit-il
qu'vne Souueraine Royne inueſtie des
deux Royaumes d'Angleterre, & d'Irlande, eſtablié
par autant d'années en ſes Royaumes,
que trois ou quatre Papes ont eſté aſsis en leur
chaire à Rome, fortifiée d'vn tel deuoir, amitié,
force de ſes ſubiects, ne recognoiſſant autre
Superieur ſus ces Royaumes, que la main
puiſſante de Dieu, doyue eſtre empeſchée ou
craindre de reſiſter & rēdre vains ſes attentats
illegitimes, ſoit par ſon eſpée ou par ſes loix?
où de mettre ſes Soldats inuaſeurs de ſon
Royaume,Lae Royne d'Augleterre ne peut ſouffrir que le▪ Pape en quelque ſorte eſmeuue rebellion en ſon Royaume. au trenchāt de l'eſpée vaillammēt?
où d'executer politiquement ſes loix ſus ſes
propres ſubiects Rebelles, qui ſont conuaincus
d'eſtre les principaux inſtrumens de Rebellion
& de la guerre ouuerte? Non, c'eſt
choſe ſcure que quiconque, ou eſtant aſsis en
ſa chaire auec ſa Triple couronne à Rome, ou

quelque autre de ſes procureurs en quelque
part de la Chreſtienté que ce ſoit, renouuclleront
ces entreprinſes illegitimes, le Dieu toutpuiſſant,
ce grand Roy des Roys, que ſa Maieſté
honore & recognoiſt eſtre ſon Souuerain
Seigneur & Protecteur, duquel elle cerche de
defendre les Loix, & l'Euangile de ſon Filz Ieſus
Chriſt, ſans doubte fournira puiſſance ſuffiſante
és mains de ſa fille & ſeruante la Royne
Elizabeth, pour leur reſiſter & tous enſemble
les confondre.
            Puis donc que les trompettes ſeditieuſes
d'infameté & menſonge,Additions au Martyrologe dis Pape. ont proclamé & intitulé
certains qui ont ſouffert pour Traiſon,
eſtre Martyrs pour la religion, auſsi peuuent
ilz à preſent s'il leur plaiſt, adiouſter à leur catalogue
forgé, le corps ſans teſte, du dernier
miſerable Conte Deſmond:
               La fin eſtrange du miſerable Comte Deſmond. D. Sanders. Iaques fils-Morice. Ian Deſmond. chef de la Rebellion
d'Irlande, lequel n'agueres vagant ſecrettement
ſans ſecours, comme vn miſerable mē
               diant,
fut prins par vn Irlandois en ſa cabanne,
& ſelon ſa ſauuage façon accouſtumée, à
l'Irlandoiſe, ſa teſte luy fut coupée: iſſuë digne
d'vn tel chef de Rebelles. Icy pareillemēt,
pour reciter là fin de ſes principaux confederez,
on peut remarquer, pour exemple aux autres,
la façon eſtrange de la mort du D. Sanders,
Legat du Pape en Irlande, lequel auſsi errant

ſans ſecours par les montaignes en Irelande,
mourut reſuant & phrenetique. Et deuant luy
vn nommé Iaques Fits-Morice, le premier traitre
d'Irlande, (apres Stukely le tiſon d'enfer,)
homme aſſez cogneu au palais du Pape, pour
vn meſchāt & frauduleux traiſtre, fut tué d'vn
coup, par vn ieune noble Gentil-homme Irlandois,
qui defendoit le territoire de ſon pere,
que le traiſtre 
                  ••
               rchoit de bruſler. Le quatrieſme
homme ſignalé, eſtoit Ian de Deſmond, frere
du Comte, vn vray ſanglant traiſtre & notable
meurtrier de ſes familiers amis, lequel
auſsi vagant par les bois, pour cercher quelque
proye comme vn Loup, fut prins & decapité
à ſa guiſe, eſtant, comme il penſoit, ſuffiſamment
armé auec des Bulles du Pape, vn certain
Agnus Dei, enſemble vn anneau & pierre
exquiſe penduë à ſon col, & enuoyée (comme
on diſoit) du doit du Pape: mais tout cela,
comme il a veu, ne luy à pas ſauué la vie.
Et telle a eſté la fin fatale, d'eux tous, eſtans
les Chefz principaux, de la guerre & rebellion
Irlandoiſe: tellement que nul à preſent n'eſt
reſté cogneu pour Traitre en Irlande, oeuure
certes de Dieu & non pas des hommes.
            A ce nombre (s'ilz cerchent nombre) ils
peuuēt auſsi adiouſter,Ian Sommerville. vn forcené ieune homme
du Comté de VVarvvick, nōmé Sommerville,
               
pour accroiſtre le Calēdrier des martyrs
du Pape: lequel, de nagueres, fut deſcouuert, &
prins en chemin, venant auec propos reſolu
pour tuer ſa Maieſté: la vie de laquelle, Dieu
à touſiours en ſa garde. Cét attentat, n'a point
eſté denié par le Traiſtre meſme: mais la confeſſé,
& qu'il auoit eſté eſmeu à cela en ſon eſprit
malin, par l'incitation de certaines perſonnes
ſeditieuſes & traiſtres, ſes parens & alliez:
& auſsi par la frequēte lecture de pluſieurs
meſchans liures ſeditieux, nagueres publiez
cōtre ſa Maieſté. Or ſa fin a eſté telle qu'il s'eſt
eſtranglé & faict mourir luy meſme par deſeſpoir:
exemple de la ſeuerité de Dieu enuers
ceux qui par violence s'eſleuent contre les
oinctz du Seigneur. Car comme Dieu par ſa
bōté à long temps preſerué iuſques icy ſa Maieſté,
de cette & ſemblables menées, auſsi n'a
elle cauſe de craindre eſtant ſoubs la protection
d'iceluy, elle diſant auec le Roy Dauid au
Pſeaume, Mon Dieu eſt mon aide, & ie me confieray
en luy: il eſt ma protection & la force de
mon ſalut. Et pour le confort de tous bons
ſubiects, contre les ombres des Bulles des Papes,
il eſt manifeſte à tout le mōde, que depuis
le commencement du Regne de ſa Maieſté,La proſperité d'Angleterre durant les maledictions des Pape.
par la bonté ſinguliere de Dieu, ſon Royaume
à i'ouy d'vne paix plus vniuerſelle, ſon

peuple a eſté accreu en plus grand nombre,
plus grand force, plus grandes richeſſes, &
moins de maladies, la terre en ſes Royaumes
à rendu plus de fruicts, & generalement toute
ſorte de felicité mondaine a eſté plus abondante,
depuis & durant le temps des tonnerres,
Bulles & maledictions du Pape, qu'en aucū
autre temps parauant, quand les pardōs & benedictions
des Papes, abordoyent d'an en an
en ce Royaume: tellement que ces imprecations
& maledictions ſont retournées ſur luy
& ſes fauteurs, à ce qu'il puiſſe eſtre dit à là
bien-heureuſe Elizabeth Royne d'Angleterre
& à ſon peuple, ce qui eſtoit dit au Deuteronome
touchant Balaam, Le Seigneur ton Dieu n'a
point voulu ouyr Baalam, mais à tourne ſes maledictions
& imprecations en benedictions: la
raiſon eſt, pource que ton Dieu t'ayme.
            
            Or combien que ces raiſons precedētes ſont
ſuffiſantes pour induire toutes perſonnes raiſonnables,
à approuuer les actiōs de ſaMaieſté,
cōme bonnes, legitimes, & neceſſaires: neantmoins
pource qu'il peut eſtre, qu'aucuns qui
ſus vn preiudice ou preiugé deſia formé, ont
leurs opiniōs enracinées en la faueur du Pape,
par la lecture frequente des faux libelles artificiellement
compoſez & auſquels ils ont donné
credit, demeureront mal ſatisfaicts: pour

ceſte cauſe, afin de ſatisfaire à tous, autant qu'il
ſe peut faire, &, auſsi auant que la raiſon cōmune
le permet, monſtrer que les dernieres actiōs
de ſa Maieſté, en l'execution de certains Traiſtres
ſeditieux, n'ont eſté cauſées de ce qu'ilz
ont tenu des opinions, ſoit touchāt la primauté
du Pape, ou contre les droicts de regalité de
ſa Maieſté: mais pour vrays crimes de ſeditiō
& Traiſon: il ſuffira briefuement en maniere
de recapitulation des raiſons precedentes, de
repeter les poincts qui enſuyuent.
            Premierement,Raiſons pour perſuader les fa
                     •…
                  
                  teurs du Pape que nul n'a eſté executé pour religion, maus pour Traiſon. Premiere raiſon. on ne peut nier, que ſa Maieſté
n'ait ſouffert paiſiblement par pluſieurs années,
les Bulles & excommunications du Pape,
ſans punition des fauteurs d'icelles, n'en faiſant
cas, ſinon cōme de paroles & de vent, ou deſcris
en parchemin appeſantis de plomb, où,
comme de bouteilles d'eau communemēt appellées
en Latin Bulles, & telles choſes ſemblables.
Mais apres auoir eu quelques preuues,
que certains temeraires & mauuais ſubiects, eſtoyēt
accouragez par cela à mal faire, elle n'en
peut lors eſtimer autremēt, ſinon que c'eſtoyēt
vrays praeambules, & auant-coureurs de plus
grans dangers. Et pourtant, auec qu'elle raiſon
peut déplaire à aucun, que ſa Maieſté ſans autre
action de violence, pour vne defence nuë
a lencontre d'eux, ait vſé de laide des precedentes

loix, remiſes en vigeur pour prohiber
la publication ou l'execution de telle eſpece
de Bulles dedans ſon Royaume?
            Secondement,Seconde Raiſon. quand nonobſtant la prohibition
faicte par ſes loix, les meſmes Bulles furent
en grand nombre (mais ſecrettement) aportées
au Royaume, & à la fin arrogammēt
attachées,La Bulle de Pius Cinquieſme, attachée au temple de Sainct Paul. aux portes du Palais de l'Eueſque de
Londres, prez l'Egliſe cathedralle de S. Paul, en
la principale cité du Royaume, par quelque
mauuais garnement, ſe portant en cela comme
vn herault enuoyé du Pape: à qui peut par
quelque raiſon deplaire, que ſa Maieſté, trouuant
vne forme de denunciation de guerre,
comme vne defiance faicte en ſa principale cité,
par l'vn de ſes ſubiects, & par luy auoüée &
maintenuë obſtinéement, ait pourueu, ſelon
l'ordre de iuſtice, que le malfaicteur euſt le ſalaire
digne d'vn tel faict? Et telle fut la premiere
action de punition capitalle, intentée pour
matieres enuoyées de Rome, pour eſmouuoir
rebellion: ce qui fut apres que ſa Maieſté eut
regné l'eſpace de douze ans & plus: temps aſſez
ſuffiſant pour faire preuue de ſa patience.
            Tiercement quand le Pape en ſa cholere s'eſt
leué hors de ſa chaire,La troiſieſme Raiſon. venant des parolles &
des eſcris aux actions, en contreuenant a l'auis
donné par Sainct Bernard à l'vn de ſes predeceſſeurs,

quand di-je il a laiſſé Verbum, &
prins Ferrum, c'eſt à dire, qu'il à laiſſe de paiſtre
par la parole, (ce qui eſtoit de ſon deuoir)
& à commencé de frapper auec l'eſpée, (ce qui
luy eſtoit defendu,) excitant directement les
nobles & le peuple à vne rebellion ouuerte,Rebellion au North.
(qui fut le faict de Dathan & Abiron,) & quand
ſes mauuais ſubiects, par le commandement
d'iceluy, ont executé le meſme auec toutes
leurs forces qu'ils peurent amaſſer & mettre
aux champs: Qui eſt-ce qui par bonne raiſon
peut reprouuer, que ſa Maieſté ait employé ſa
Royalle & iuſte authorité, & par ſes forces legitimes,
ſubiugué la puiſſance illegitime des
rebelles: & puni les autheurs du faict, en la
meſme ſorte que le Pape meſme le pratique à
l'endroit de ſes propres ſubiects rebelles, en
ſon patrimoine de l'Egliſe: comme depuis peu
de mois en c'a il a eſté contraint dy penſer?
Que ſi le Prince de quelque peuple en tout le
monde, vouloit autrement m'eſpriſer ſon office,
& ſouffrir ſes ſubiects faire à leur volonté,
nul n'auroit pitié de luy, ſi par defaut de reſiſtāce
& courage, il perdoit enſemble ſa Couronne,
ſa teſte, ſa vie, & ſon Royaume.
            Quartemēt quand ſa Maieſté à veu vn plusQuatrieſme Raiſon.
grand accroiſſemēt de la malice du Pape (nonobſtant
que la premiere rebelliō vers le North
               
eſtoit eſteinte) en ce qu'il entret enoit hors le
Royaume, les traiſtres & rebelles fugitifz pour
rebellion, auec toute là racaille des autres fugitifz
hors du Royaume, deſquels il enuoyoit
certain nombre en habits deſguiſez, és deux
Royaumes d' Angleterre & Irlande, qui ſecrettement
induiſoyent la le peuple, à nouuelles
rebellions: quand elle à veu qu'au meſme
temps, il n'eſpargnoit ſes moyens, pour enuoyer
auſsi d'Italie par mer,L'inuaſion d Irlande par le Pape. certains nauires
auec ſes Capitaines propres, & enſemble leurs
bandes & Soldats, fournis de threſor, munition,
victuailles, enſeignes, bannieres & autres
choſes requiſes à la guerre, en ſon Royaume
d'Irlande, là où leſdictes forces, auec autres
compagnies venues d'Eſpagne à leur ſecours,
ſe terraſſoyēt & fortifioyent fort & ferme,
ſus là coſte de la mer, & proclamoyent
guerre ouuerte, dreſſans là banniere du Pape
contre ſa Maieſté: Tel eſtant l'eſtat des affaires,
peut il point eſtre demandé à ces fauteurs
de l'authorité Romaine, que c'eſt qu'auec raiſon
il pouuoit eſtre fait par ſa Maieſté, autrement,
premierement que d'apprehender tous
les fugitifz ainſi furtiuement entrez dans le
Royaume, & diſperſez en habits deguiſez
pour ſemer ſedition, aucuns comme Preſtres
en leur ſecrette profeſsion, mais tous en leur

appareil comme voleurs & ruffiens: aucuns
eſcholliers ſemblables au moindres du commun
peuple: puis eſtās empriſonnez, ſur l'examen
de leur menées & hātiſes, les conuaincre
par le teſmoingnage de leurs propres compagnons,
de leurs conſpirations au dehors, & de
leur ſemence de ſedition, au dedans du Royaume?
Que peut-on, di-je, eſtimer raiſonnablement
eſtre conuenable de faire auectelles perſonnes
ſeditieuſes, ſinō par les loix du Royaume,
de les examiner, condamner & executer?
& nomméement eu eſgard au temps dangereux,
auquel les forces du Pape eſtoyent au
Royaume d'Irlande, preſtes d'eſtre ſuyuies de
plus grandes, auſsi bien en Angleterre comme
en Irlande? Pour auſquelles reſiſter, ſa
Maieſté & ſon Royaume, furent forcez d'entrer
en plus grandes charges, qu'elle n'auoit
faict, depuis qu'elle en eſtoit Royne. Ainſi dōc,
par la puiſſance que Dieu luy à donnée, d'vne
part, elle à par ſes loix reprimé les ſeditieux
ſoufflets de rebellion en ſon Royaume d'Angleterre:
               Les forces du Pape desfaictes en Irlande.
& pat ſon eſpée deffaict toutes les
forces du Pape en ſon Royaume d'Irlande, excepté
certains Capitaines de marque, qui furent
ſauuez du glaiue comme perſonnes qui
renonçoyent à ceſte querelle, & ſembloyent
maudire ou blaſmer ceux qui les auoyent enuoyez,

à vn ſi mal-heureux & deſeſperé
voyage.
            Mais combien que ces raiſons,Les aduerſaires politiques ſatiſfaicts. fondées ſus
regles de diſcours naturel, ſatisferont vn grād
nombre des aduerſaires, qui confeſſeront que
par bon ordre de ciuile & Chreſtienne police
& gouuernement, ſa Maieſté ne pouuoit ny
ne peut moins que ce qu'elle à faict: Premierement
de ſubiuger auec force les rebelles &
traiſtres, puis par ordre de ſes loix chaſtier
leurs fauteurs & partizans, & finalement mettre
au fil de l'eſpée, les forces que le Pape auoit
enuoyé en ſes Seigneuries: Toutesfois il y a
certaines autres perſonnes, plus tendrement
affectionnées au Pape,
               Obiection des Papiſtes que les executez eſtoyēt ſeulement eſcholiers ſans armes. qui ſembleront encores
n'eſtre ſatisfaictes: pource que (ſelon qu'ils en
parlent,) vn nombre de ſimples pouures miſerables,
ont eſté mis à mort comme traiſtres,
n'eſtans d'autre profeſsion que d'eſcholiers ou
Preſtres, ſoubz le nom de Seminaires, Ieſuites
ou ſimples maiſtres d'Eſchole: qui ne ſont
point venus au Royaume auec armes ou baſtons,
pour aider par force aux rebelles & traiſtres,
ſo it en Angleterre ou en Irlande en leurs
rebellions ou guerres. De laquelle ſorte de miſerables
on à compaſsion, comme ſi pour là
contrarieté d'opinions en la religion, ou pour
enſeigner le peuple à deſobeir aux loix du

Royaume, ils pouuoyent auoir eſté autremēt
punis & chaſtiez, non toutesfois de peine capitale.
Ceſte eſpece de defence, tend pluſtoſt à
trouuer quelque faute en la ſeuerité de leur
punition, que de les abſoudre comme innocens
& paiſibles ſubiects. Mais, pour reſponce,
auec plus ample ſatisfaction de ces delicats
& ſcrupuleux fauteurs des traiſtres, on leur
peut auec raiſon demāder (ſi du moins ils veulent
ouurir leurs aurcilles à la raiſon) quel eſt
leur iugement quand vn Roy eſtably en ſon
Royaume, deſcouure quelque rebellion premierement
pratiquée en ſecret, puis apres ouuertement
ſuſcitée en ſon Royaume, par ſes
propres ſubiectz ſeditieux: & quand par vn
eſtranger Potentat ou ennemy, ceſte rebellion
eſt maintenuë,Pluſieurs ſont traiſtres encores qu'ilz n'ayent armes ny baſt
                     •
                  s. & les rebelles par meſſages &
promeſſes incitez à continuer, & que leurs
traiſons contre leurs naturelz Princes ſont auoüées,
& conſequemment, quand le meſme
Potentat & ennemy, eſtant autheur de ladicte
rebellion, auec ſes propres forces, vient à inuader
le Royaume, & les ſubiects du Prince
qui eſt ſi legitimement & paiſiblemēt en poſſeſsion?
En ces cas di-je, les ſubiectz fauorizans
les rebelles & rendans obeiſſance à l'ennemy
agreſſeur, ne ſeront-ilz point attaints &
& puniſſables comme traiſtres, mais ſeulemēt

ceux d'entre eux, qui ſeront trouuez ouuertement
porter armes & baſtons? Ne ſera point
le ſubiect eſpion & explorateur pour le rebelle
& l'ennemy, cōtre ſon Prince naturel, prins
& puni cōme traiſtre, pource qu'il n'eſt point
trouué auec armes: mais cependant ſera prins
en habit deguiſé, auec rolles & eſcris ou autres
indices manifeſtes, pour le prouuer eſtre
eſpion des traiſtres: apres qu'il aura fureté clā
               deſtinemēt
le Camp, la Region, la Cité, la cour
de ſon Souuerain? Ne ſeront point les ſubiectz
contéz pour traiſtres, qui dōnerōt ſecrettement
de l'argent contēt, à quelques vns pour
eſtre rebelles & ennemis, où qui attenteront
d'empoiſonner les victuailles où les fontaines,
où mettront ſecrettement le feu és nauires &
munitions, où qui recercheront & ſonderont
clandeſtinement les Haures & appors, pour aborder
en terre? Où bien meſureront la profondeur
des foſſez, où la hauteur des Boulovars
& murailles: pource que les malfaicteurs n'auront
eſté trouuez auec armes ou baſtons? La
reſponce à mon aduis doit eſtre renduë (ſi la
raiſon & l'experience, peuuent ſeruir de regle
aux aduerſaires) que tous ceux-cy & leurs
ſemblables, doyuent eſtre punis comme traiſtres.
Et la principalle raiſon eſt, pource qu'il
ne ſe peut nier que les actions d'eux tous, ne

ſoyent acceſſoires neceſſaires, & proprietez
inſeparables, pour auancer & continuer toutes
rebelliōs & guerres. Que s'ilz veulent nier
qu'aucun ſoit traiſtre, ſinon qu'il ſoit armé, ilz
feront que Iudas ne ſera point traiſtre, lequel
eſt venu à Chriſt ſans armes, couurant ſa traiſon
d'vn baiſer.
            Maintenant donc,L'Application des Traiſtres Eſcholliers & autres Traiſtres ſans armes. il reſte d'appliquer les
faictz de ces derniers mal-faicteurs, qu'on pretent
n'auoir failli ſinon comme eſcholliers, libraires,
où, tout au plus, comme perſonnes qui
ſeulement par paroles & doctrine & non auec
armes fauorizent & aident les rebelles & ennemis.
Pour lequel propos, que telles perſonnes
ſoyent qualifiées, ſelon qu'il leur plaiſt, Eſcholliers,
maiſtres d'Eſcholle, Libraires, Seminaires,
Preſtres, Ieſuites, Moynes, Bigots, Romaniſtes,
vendeurs de Pardons, où tout ce que
vous voudrez: ny leurs titres, ny leurs habits
ne les ont point faictz Traiſtres: mais leurs ſecrettes
machinations & pratiques de traiſon.
Leurs perſonnes n'ont point faict la guerre,
mais leurs adreſſes & conſeils, ont ſuſcité les
rebellions. Et pour vray ce ſont-cy choſes biē
à pezer. La vraye cauſe finalle, de ces rebelliōs
& guerres, a eſté, de depoſer ſa Maieſté de ſa
Couronne: Le Pape à faict bruyre le ſon de ſa
Bulle pour cét effect. Les cauſes inſtrumētales,

ſont, cette eſpece de Seminaires & Semeurs de
ſedition, leurs ſecrets enſeignemens & reconciliations
en ont oſté toute doubte: Les fruicts
& effectz de tout cela, c'eſt par rebellion, d'eſpandre
le ſang de tous les fidelles ſubiects de
ſa Maieſté. Le ſalaire des vſurpateurs, (s'ilz
pouuoyent preualoir) ſeroit, d'exhereder toute
la Nobleſſe, le clergé, & toute la communauté,
qui voudroyent (comme ilz ſont tenus
par les loix de Dieu, par leur naiſſance & ſermens)
defendre leur naturelle & gracieuſe
Royne, le Païs de leur naiſſance, leurs femmes,
leurs enfans, leurs familles & leurs maiſons.
Or maintenant, examinez ceux-cy que vous
appellez vos Eſcholliers & Preſtres d'eſarmez,
pourquoy ilz ont premierement fuy hors du
Royaume là où ilz viuent & conuerſent en la
compagnie des principaux Rebelles & Traiſtres
à Rome, & autres places: où il eſt verifié
qu'ils ont eſté participās de leurs conſpiratiōs.
Qu'on reſponde pourquoy ilz ſont venus furtiuement
en ce Royaume, pourquoy ilz ont
tracaſſé haut & bas, deguiſéz par changement
de titre, & noms & maniere d'habits? Pourquoy
ilz ont incité & cerché de perſuader par
ſecrettes & fauces raiſons, le peuple, d'aloüer
& croire que toutes les actions & attentats du
Pape, quels qu'ilz ſoyent, faictz où à faire, ſont

legitimes? Pourquoy en leurs conuenticules
ilz ont reconcilié & diſtraict ſi grand peuple,
des loix du Royaume, à l'obeiſſance du Pape,
qui eſt vn Potentat eſtranger & ouuert ennemy:
qu'ilz ſçauent auoir deſia declaré la Royne,
n'eſtre legitime Royne, auoir maintenu les Rebelles
& Traiſtres cogneus, auoir inuadé auec
guerre ouuerte, les Seigneuries de ſa Maieſté?
            Examinez d'auantage,Six queſtions pour eſprouuer les traiſtres, d'ē
                  tre les Eſcholliers. ce que ces vagabons,
deſguiſez, deſarmez eſpions ont reſpondu,
quand ilz ont eſté prins & enquis ce qu'ilz pē
               ſoyent,
de la Bulle du Pape Pius cinquieſme,
publiée pour depoſer la Maieſté de la Royne &
auoüer ſes ſubiectz à luy deſobeir.
            Sçauoir s'ilz iugent que tous ſubiectz doyuent
obeir à ladicte Bulle,
                & ainſi ſe rebeller.
            Secondement, s'ilz eſtiment ſa Maieſté eſtre
Royne legitime du Royaume, nonobſtant ladicte
Bulle, ou quelque autre Bulle du Pape.
            
            Tiercement, ſi le Pape peut donner toute licence
comme il à faict, aux Comtes de Northumberland
& VVeſtmerland, & autres ſubiectz
de ſe rebeller, cōme ilz ont faict: où donner
congé au D. Sanders né ſubiect naturel,
mais vn deſnaturé Preſtre decrepiteux, de
prendre les armes & eſmouuoir guerre, comme
il fit en Irlande.
            
            Quartement, ſçauoir ſi le Pape peut deſcharger

les ſubiectz de ſa Maieſté, où d'aucuns autres
Princes Chreſtiens, de leurs ſermens d'obeiſſance.
            Pour le cinquieſme, ſi ledict Preſtre traiſtre
Sanders, où vn certain Briſtovve, rebelle fugitif,
ont eſcrit en leurs liures, veritablement ou
faucement, en approuuant ladicte Bulle de Pius
cinquieſme, & le contenu d'icelle.
            Finallement, ce qui ſéroit à faire, ſi le Pape
ou quelque autre deſigné par luy vouloit inuader
le Royaume d'Angleterre, & quel parti
ilz voudroyent prēdre, où quel parti deuroyēt
ſuyure, les fidelles ſubiectz de ſa Maieſté.
            A ce peu de queſtions, fort propres pour eſprouuer
la verité ou fauceté de telles perſonnes
ſeditieuſes, eſtās deſ-ja iuſtemēt cōdamnez
pour leurs deſloyautez, ces meſchās (di-je) traiſtres
deſarmez, ny veulent en façon quelcōque
reſpōdre directemēt, comme tous autres fidelles
ſubiectz de tous Princes Chreſtiens, ſont
tenus de faire. Et toutesfois combien que ſus
le ſeul refus de reſpondre directement à ces
queſtions, ilz pouuoyent iuſtement eſtre conuaincus,
cōme coulpables de Traiſon: Neantmoins,Mal-facteurs executez pour traiſon, non pour Religion.
ſi n'ont ilz pas eſté condamnez ſur cela,
mais pour toutes leurs autres actions precedentes,
commiſes tant dehors que dans le
Royaume, qui n'eſtoyent pas moins actes de

traiſon, que de toutes les autres eſpeces de traiſtres,
& de Iudas luy meſme cy deſſus mentionné,
qui n'auoyent armes ny baſtons, & qui
neantmoins, en tous temps, doyuent eſtre iugez
traiſtres.
            Car ces hommes déguiſez (appellez Eſcholliers
& Preſtres) ayans conuerſé premieremēt
par vn long temps delà la mer auec les traiſtres,
en toutes leurs conſpirations, ſont icy venus
furtiuement en temps de guerre & rebellion,
par le commandement du Capital ennemy,
le Pape ou ſes Legats, pour eſtre eſpions
ſecrets & explorateurs du Royaume, en faueur
du Pape, pour deliurer en ſecret des marques
de Rome, cōme ſi ceuſſent eſté arres ou gages, à
ceux qui ſeroyēt tous preſtz de ſe ioindre aux
rebelles ou ennemis ouuers: & en telle ſorte,
auec leurs ſainctes bagatelles de Rome, empoiſonner
les ſens des ſubiectz, verſans dedans
leurs coeurs, des malicieuſes & peſtilētes opinions,
contre ſa Maieſté & les loix du Royaume:
Ilz ſont venus pour allumer & mettre le
feu és coeurs des ſubiectz malcontens, auec les
flames de rebellion: & ainſi cercher & ſonder
le profond & ſecret des interieures intentions
de tous hommes, ſoit contre ou pour ſa Maieſté:
iuſques à porter finallement en vn Catalogue,
comme ſi c'eſtoit vn rolle de monſtres,

les noms & la puiſſance, auec la demeure de
tous ceux qui ſeroyent preſts à ſe rebeller &
ayder l'inuaſion foreine. C'eſt ceſte eſpece de
ſeditieuſes actions, pour le ſeruice du Pape &
des traiſtres & rebelles au dehors, qui les à rē
               dus
traiſtres: & non pas leurs liures & chappelets,
ny leurs tourteaux de cire, qu'ilz appellent
Agnus Dei, ny leurs rogatons, ny meſme
leurs opinions, pour les ceremonies & obſeruatiōs
de l'Egliſe Romaine. Et pour ceſte cauſe,
il ſe doit aſſeuremēt conclurre, que ceux-cy
ont iuſtement deſerui leur capitalle punition,
cōme traiſtres, encores qu'ils ne fuſſent apprehendez
auec baſtons & armes ouuertes.
            Maintenant, ſi cette derniere repetition,
quaſi de toutes les principales cauſes & raiſons
cy deſſus recitées, ne peut ſeruir pour fermer
les bouches impetueuſes, les langues peſtilentes,
& haleines veneneuſes de ceux qui
ſont infectez de ſi lours erreurs, que de maintenir
les ſubiectz ſeditieux, & flambeaux de ſedition,
contre leur Prince naturel & leur païs:
lors doyuēt ils eſtre laiſſez,Ceux qui ſont deraiſonnables & obſtinez doyuent eſtre laiſſez au iugement de Dieu. ſans autres plus amples
argumens, au iugemēt de Dieu tout-puiſſant:
comme gens qui ont couuert leurs yeux
contre la lumiere du Soleil, eſtouppe leurs aureilles
au ſon de la Iuſtice, & reſerre leurs
coeurs, contre la force de la raiſon. Car (comme

dit le Pſalmiſte) Ilz parlent menſonge, ilz
ſont venimeux comme le poiſon du ſerpēt, voire
comme le ſourd Aſpic, qui eſtouppe ſes aureilles.
            
            Parquoy, concluant par la charité Chreſtiē
               ne,
ſi ces rebelles & traiſtres & leurs fauteurs,
vouloyent prendre quelque remors & compaſsiō
de leur propre Patrie, s'ilz conſideroyēt
combiē vaines ont eſté leurs entreprinſes par
tant d'années, ſans qu'aucun de leurs attentats
ou complots ait iamais ſuccēdé: & combien
de leurs confederez ont eſté deſtruicts; par miſeres
& calamitez, & ainſi vouloyent deſiſter
de leurs deſnaturées pratiques au dehors: & ſi
ces Seminaires vagabons en ſecret, & eſpions
en tenebres, vouloyēt employer leurs labeurs,
en oeuures de lumiere & doctrine accordante
à l'vſage de leurs eſcholles, ſe contentans euxmeſmes
de leur profeſsion & deuotion: Si le
demeurāt du meſchant troupeau des ſemeurs
de ſedition, vouloit deſiſter de ſes rebellions
& de ſes faux & infames brocards & diffames,
du tout contraires à la charité Chreſtienne: Il
ny a point de doubte, par la grace de Dieu (ſa
Maieſté eſtant ſi addonnée à compaſsion, &
affectionnée à la paix) que toute apparence &
occaſion, de plus grande effuſion de ſang des
ſubiects naturels en ce païs, voire toute pourſuite
de punition, corporelle, ne ceſſaſt entierement.

A l'encontre de la malice deſquels,
(s'ilz ne deſiſtent,) le Dieu tout-puiſſant vueille
dōner par ſon Eſprit & puiſſance, à ſa Maieſté,
continuation de Regner & de viure en ſa
crainte, & d'auoir le moyen de les vaincre, eſtans
tous ennemis de Dieu, & ſpeciallement
ſes Rebelles & Traiſtres, tant au dedans comme
au dehors, & de maintenir & preſeruer
tous ſes amateurs & naturels ſubiectz, pour le
ſeruice d'iceluy Dieu tout-puiſſant, ſelon ſa
parolle & volunté.
            Pluſieurs autres choſes pourroyent eſtre alleguées
pour la defence des actions dignes de
Princeſſe, honorables, & ſainctes de ſa Maieſté,
en pluſieurs autres poincts, eſquels auſsi
ces brocadeurs & leurs ſemblables, ont n'agueres
ſans aucune honte cerché par faux &
controuuez libelles de diffamer ſa Maieſté &
ſon gouuernement: mais pour cette heure, ces
premieres cauſes & raiſons alleguees par forme
d'aduertiſſement, & ſeulement pour maintenir
la verité, ſont ſuffiſantes pour iuſtifier
les actions de ſa Maieſté à
tout le monde, és poincts
mentionnez.
            
               Veritas magna eſt, & praeualet.
               Là verité eſt grande, & la plus forte.
            
            3. Eſd. 4.
            FINIS.
         
         
            
            
            
            DECLARATION
DV TRAICTEMENT FAVORABLE,
DES COMMISSAIRES
de ſa Maieſté, ordonnez pour l'Examination
de certains Traiſtres: & des
Tortures & Queſtions, qu'on à faucement
diuulgé leur auoir eſté
données pour le faict
de la Religion.
            TRADVICTE AVSSI
D'Anglois en François.
         
         
            
            AV LECTEVR.
            
               
                  AMY Lecteur, encores que le gouuernement
treſ-doux & gracieux
de ſa Maieſté, ſoit ſuffiſant pour
la defence de ſoy-meſme, contre le
diffame de la tyrānie paganeſque & barbare, &
des cruelles tortures qu'on pretend auoir eſté dō
               nées
à certains Traiſtres, qui n'agueres ont pati
pour leur traiſon, & autres: & leſquelles ont eſté
auſsi bien diuulguées, par les Apoſtats Ieſuites
& Seminaires en leur ſeditieux liures, lettres
& libelles, par les pays eſtranges & cours des
Princes, comme inſinuées és coeurs d'aucuns de
nos compatriots & ſubiects de ſa Maieſté: Neātmoins
pour mieux te ſatisfaire, i'ay conferé auec
vn fort honneſte Gentil-homme, lequel ie cognoy
auoir bon & ſuffiſant moyen contre tels forgeurs
de menſonges & impudens calumniateurs en ce
faict de declarer la verité, laquelle & luy & autres
qui cognoiſſent & afferment le meſme, ſeront
touſiours preſts de iuſtifier. Or pour te rēdre
plus certain & aſſeuré touchant cela, il à expoſe
a la veuë de tous hommes, les aduertiſſemens
qui enſuyuent.
         
         
            
            
               QVAND à ce qui cōcerne la Torture
& les tourmens qu'on à employez
à l'endroict de quelques
Traiſtres & pretendus Catholiques,
on afferme pour verité & auec offre de
le prouuer, par inquiſition ſuffiſante, qu'ils
ont eſté tels qu'il s'enſuit.
            Premierement que les façons de Torture,1
en leur ſeuerité & rigueur d'execution, n'ont
point eſté telles, ny exerceéz en la ſorte que les
calumniateurs & ſeditieux eſcriuains ont ſcandaleuſement
& malicieuſement publié: & que
Campion luy-meſme, principal entre les malfaicteurs,
enuoyé & venu de Rome, qui à continué
en diuers coins de ce Royaume, à furetér
en habit deguiſé, la plus grand' part des
prouinces d'Angleterre, en intention de dreſſer
vn preparatif notable de Ttraiſons: Qui
pour l'auancement de ces ſiens deſſeings, afin
d'auoir plus d'aide & d'aſsiſtance, auoit eſté
enuoyé delà là mer: Qui deuāt que de retourner
de Rome, par grande fineſſe & traiſon, procura
ſouffrance du Pape pour ceux qui ſeroyēt
diſpoſez à rebellion, de ſe tenir clos & couuerts,
ſoubs le pretexte d'vne obeiſſance à ſa
Maieſté, concedée pour vn temps, (l'eſtat des
affaires eſtant tel qu'il eſt) pourueu qu'auſsi
toſt qu'il y auroit forces ſuffiſantes, par lequelles

la Bulle de la depoſition de ſa Maieſté, peuſt
eſtre publiquement executée, lors ils ſe ioingniſſent
enſemble auec ces forces, ſus peine
d'excommunication & malediction: Ce bon
Campion, di-je, deuant la conference qu'eurent
auec luy en la Tour certains hommes doctes,
auec comportement charitable, ne fut oncques
tellement Geenné, qu'il ne fuſt ſus l'heure preſt
de marcher & d'eſcrire: comme tout à l'heure
preſente, il eſcriuit & ſoubz-ſcriuit toutes ſes
confeſsions, ainſi qu'il en peut apparoir par les
originaux. On faict auſsi vn cas horrible, de
la famine d'vn Alexandre Briant, qui auroit
mangé de la bouë tirée d'vne muraille, & recueilly
de l'eau à boire, du degout des maiſons,
& de telles autres marques d'inhumanité.
Mais pour ce regard, la verité eſt telle, que
toutes les fois que Briant à ſouffert par defaut
de nourriture, il là ſouffert voluntairement, &
par vne impudence extreme d'obſtination,
contre l'intentiō & deſir de ceux à qui il auoit
affaire. Car certains eſcris de Traiſon ayans
eſté trouuez à l'entour de luy, il fut eſtimé conuenable,
par conference deſcritures, d'entendre
de qui eſtoyent ces eſcris. Et ſur cela eſtant
commandé de par ſa Maieſté deſcrire, cōme il
le pouuoit fort bien faire, en luy eſtant permis
deſcrire ce qu'il voudroit, en ces termes, que

s'il ne luy plaiſoit deſcrire vne choſe, il luy eſtoit
loiſible d'en eſcrire vne autre à ſon gré:
(ce qui eſtoit de ſon deuoir, en eſtant chargé
au nom de ſa Maieſté, & le refuſer, eſtoit deſobeiſſance.)
Neantmoins cét homme, par nuls
moyens, ne peut eſtre induict à eſcrire choſe
quelconque. Lors donc il fut commandé à ſon
Geolier, de luy donner pour toute viande &
bruuage & autres neceſsitez, ce qui luy ſeruiroit
pour eſcrire: & defendu de luy donner
aucune choſe, dont il ne voudroit eſcrire.
Mais Briant, eſtant aduerty de cela & ſouuent
incité à eſcrire, choiſit pluſtoſt, perſiſtant en
ſon coeur maudict, d'auoir faute de nourriture
preſque par deux iours & deux nuicts, qu'en
eſcriuant, auoir ſa refection, comme il pouuoit
auoir promptement, & comme il l'eut
defaict incontinent & plantureuſement, ſi toſt
qu'il eut eſcrit. Or ce qui a eſté dit de ces deux,
il peut auſsi veritablement eſtre dit des autres,
auec cecy, qu'en cét affaire, on a cu vne perpetuelle
ſolicitude, & que les gardes, & officiers
de la Royne, qui ont la charge de manier les
Geennes, furent touſiours expreſſement chargez,
par ceux qui faiſoyent les examinations,
de les traicter auſsi charitablement, que tel
affaire le pouuoit porter.
            Secondement,2 on dit, auec offre pareillemēt

de le prouuer, que iamais aucuns de ces Seminaires
ou tels autres pretendus Catholiques,
leſquels en quelque temps que ce ſoit du regne
de ſa Maieſté, ont eſté mis ſur la Torture ou
Queſtion, nefurent enquis d'aucun point cō
               cernant
leur pretenduë conſcience, cōme touchant
ce qu'ilz croyent de quelque point de
doctrine ou de Foy, ſoit de la Meſſe, Tranſubſtantiation,
ou autre ſemblable: mais ſeulemēt
auec quelles perſonnes & dedans & dehors le
Royaume & de quels complots pratiques &
conferences ilz auoyent traicté, ſoit pour attenter
à la perſonne & Eſtat de ſa Maieſté, où
pour alterer les loix du Royaume en matiere
de Religion, par Traiſon où par Force: & cō
               ment
ilz eſtoyent perſuadez en eux meſme, où
perſuadoyent les autres, touchant la Bulle &
pretenſion d'authorité du Pape, pour depoſer
les Rois & Princes, & nommément pour depoſer
ſa Maieſté, & deſcharger ſes ſubiects de
leur obligation. Et ſur cela la puiſſance & les
Eſtats Royaux, & l'obligation politique des
ſubiects ont touſiours eſté ſpecifiez, ſans faire
aucune mention ou comprendre en cela, aucun
droict que la Royne ait, par titre de la Couronne,
ſus les perſonnes Eccleſiaſtiques, qui
ſont ſes ſubiects: En tous leſquels articles, Campion
& les autres iamais ne reſpondirent ouuertement,

mais par ſophiſterie, tromperie &
traiſon, reſtraingnants leur confeſsion touchant
l'obligation des ſubiects, ſeulement à la
forme de la permiſsion & ſouffrance du Pape.
Comme, pour exemple, s'ils eſtoyent enquis
à ſçauoir, s'ils ſe recognoiſſoyent ſubiects de
la Royne, & luy vouloyent obeir, Ils reſpondoyent
Ouy: car ilz auoyent congé, de le faire
ainſi pour vn temps. Mais paſſant outre en
cette queſtiō, & eux eſtans enquis s'ilz la vouloyent
ainſi recognoiſtre, & luy obeir plus
long temps, que le Pape ne leur voudroit permettre,
où, nonobſtant tel commandement
que le Pape voudroit ou pourroit donner au
contraire: Lors ou ilz refuſoyent vne telle obeiſſance,
où ne vouloyent reſpondre, où bien
diſoyent qu'ilz ne pouuoyent reſpondre à ces
queſtions ſans danger. Laquelle ſeule reſponce,
ſans parler d'auantage, eſtoit vne reſponce
ouuerte, à ceux qui ont le diſcours de la raiſon,
qu'ils ne vouloyent eſtre ſubiects ny perſuader
les autres, de l'eſtre plus long temps,
que ſe Pape en donneroit licence. Et en la deciſion
publique de leur cauſe, quand ilz s'efforçoyent
de laiſſer és eſpris du peuple & des
aſsiſtans, vne opinion qu'il leur falloit mourir,
non pour traiſon, mais pour matiete de
foy, & de conſcience en la doctrine, qui touche

le ſeruice de Dieu, ſans auoir rien attenté ou
deſſeigné contre ſa Maieſté: ilz s'eſcrioyent,
qu'ilz eſtoy ent fidelles ſubiectz, obeiſſans &
voulans obeir & ſeruir à ſa Maieſté. Mais ſus
le champ, pour eſprouuer ſi cét hypocritique
& ſophiſtique propos, s'eſtendoit à vne perpetuelle
obeiſſance de leur part, ou bien autant
de temps que le Pape le permettoit ainſi,
ou non: ilz eſtoyent publiquement enquis en
la place du Iugement, par le docte Conſeil de
la Royne: A ſçauoir, s'ilz vouloyent obeir &
eſtre fidelles ſubiects, où cas que le Pape commandaſt
le contraire: Lors plainement ilz ſe
deſcouuroyent eux meſmes par leur reſponce,
diſans par la bouche de Campion: Ceſte
place (entendans le ſiege Iudicial de la Cour
de ſa Maieſté) n'a nul pouuoir d'enquerir où
iuger de l'authorité du ſainct Pere▪
                & ne voulurent
oncques faire autre reſponce.
            Tiercement eſt à noter,3 qu'aucun d'eux n'a
eſté mis ſus la Geenne ou Torture, non pas
meſme pour matiere où participatiō de Traiſon,
ou choſe ſemblable, qu'il ne fuſt premierement
cogneu, & rendu probable euidemment,
par precedētes deſcouuertures, confeſſions
& autremēt, que la perſonne ainſi Geennée
ou Torturée eſtoit coulpable: cognoiſſant
& pouuant declarer la verité des choſes dont

elle eſtoit chargée: tellement, (comme il a
eſté premierement aſſeuré,) que nul innocent
n'a oncques eſté tourmenté, ny iamais la Torture
n'a eſté employée, pour extorquer des
confeſsions à tors & à trauers, ſus des incertainetez:
En quoy faiſant, il euſt peu eſtre, que
quelque innocent, en ce cas, euſt peu eſté
Geenné.
            Quartement que nul d'eux n'a eſté mis ſus
la Queſtion ou Torturé,4 ſinon que premierement
en paroles expreſſes ou aequinalentes, il
euſt dit qu'il ne vouloit dire la verité encores
que la Royne luy commandaſt. Que ſi quelqu'vn
d'entr'eux eſtant examiné, diſoit qu'il
ne ſçauoit ou ne s'en ſouuenoit, & qu'il le vouluſt
affermer en la ſorte que les Chreſtiens entre
les Chreſtiens ſont ordinairement creuz:
vne telle reſpōce eſtoit acceptée, pourueu qu'il
ny euſt vne claire & euidente preuue, que de
plain vouloir il euſt parlé faucement. Mais
s'il diſoit que ſa reſponce, en declarant la verité,
endommageroit quelque Catholique, &
ainſi ſeroit vne offence contre la charité, (ce
qu'ilz diſent eſtre peché:) & que la Royne ne
leur peut commander de pecher: Tellement
que quelque choſe que ſa Maieſté commandaſt,
ilz ne vouluſt dire la verité, laquelle on
ſçauoit bien eſtre par luy cogneue: En ce eas,

ou pour quelque ſemblable effect, ilz eſtoyent
lors mis ſus la Torture & non autrement.
            Pour le cinquieſme,5 la procedure en la Torture
a eſté touſiours ſi lente & peu voluntaire,
& auec tant de preparations pour les perſuader
de s'eſpargner eux meſmes, & ainſi par diuers
moyens leur faire cognoiſtre qu'ilz deuroyent
dire la verité, tant par deuoir enuers
ſa Maieſté, que par ſageſſe pour eux meſmes:
Que quiconque eſtoit preſent à ces actions,
doit recognoiſtre és miniſtres de ſa Maieſté,
vn propos reſolu, d'enſuyre l'exemple de la
diſpoſition tres-benigne qui eſt en elle, laquelle
Dieu vueille long temps preſeruer.
            Ainſi il appert, que combien que par les
loix plus communes de toutes nations, l'vſage
de la Torture a eſté & eſt iugé legitime, en cas
de moindre importance: voire & d'vne façon
beaucoup plus aſpre, pour l'inquiſition de la
verité, en crimes qui n'aprochent pas ſi pres
d'vn danger publicq, que celuy qui a eſté commis,
par ces hommes deteſtables: les conſpirations
deſquels & particularitez d'icelles, il
importeſi grandemēt & eſt du tout expedient
de deſcouurir: Neantmoins, encores en cét
vſage neceſſaire d'vne telle procedure, forcée
par l'obſtination notoire des malfaicteurs, eſt
à recognoiſtre d'vne part l'inclination naturelle

à benignité, de la Clemēce douce & gratieuſe
de ſa Maieſté: & d'autrepart combien
eſt à condamner de tant plus, la malice infame
de ceux, leſquels en faueur de ces malfaicteurs
deteſtables, & Traiſtres obſtinez, ont
ſemé des faux & ſcandaleux bruicts, pour rendre
ſon gouuernement tres-bening deſagreable,
ſoubz fauces pretences & rumeurs d'aigreur
& cruauté, enuers ceux, contre leſquels
rien ne pourroit eſtre cruel, & auſquels
toutesfois rien n'a eſté faict, qui
ne reſente ſa douceur &
miſericorde.
*⁎*
            
            FIN.
         
      
   