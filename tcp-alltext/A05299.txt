
      
         
            
            
            
               ❧ 
               GENETHLI ❧ ACON illustrissimi Eäduerdi PRINCIPIS CAMBRIAE▪ Ducis Coriniae, et Comitis Palatini: libellus ante aliquot annos inchoatus, nunc uerò absolutus, & editus: Ioanne Lelando Antiquario autore.
            
               LIBELLVS CANDIDO LECTORI.
            
            
               Tardius in lucem charissime prodeo lector.
               Caussa fuit domini languida musa mei.
               Da facilis ueniam iusta ratione petenti,
               Et tibi decedet conditione nihil.
               Exeo nunc multo limatior, atque Britannis
               Primus ego antiquum reddere curo decus.
            
            
               Londini. ANNO M.D.XLIII.
            
         
         
            
            Festa coronatae sunt haec insignia plumae
            Principis Eduerdi, diuino numine cuius
            Splendor, honos, tituli, nomen, laudes
                  
                     
                  
                  que
                manebunt,
            Dum niuei liquido gaudebunt flumine cygni,
            Lactea dum
                  
                     
                  
                  que
                hortis nascentur lilia cultis.
            
               
            
         
         
            PLVMA EADVERD. PR. ALLOQVITVR.
            Adsum candidior Princeps niue, lacte, ligustro,
            Imperij
                  
                     
                  
                  que
                tui laeta subibo iugum.
            Paciferam dextra quoties gestabis oliuam
            Pileolo stabo conspicienda tuo.
            Impleat optato zephyrus mea carbasa uento
            Sole sub ardenti taedia nulla feres.
            Inclyta si laurus te fortè ad bella uocabit
            In galeae cono stabo superba tuae.
            Vnica nobilium puerorum gloria Princeps
            Viuas: perpetuum tu mihi numen eris.
         
      
      
         
            
            Longe inuictissimo HenRICO EIVS APPELLATIONIS OCTAVO, REGI ANGLIAE, Franciae, & Hiberniae, Fidei defensori ac Anglicanae Hibernicae
                  
                     
                  
                  que
                ecclesiae proximè a Christo supremo capiti, IOANNES LELANDVS ANTIQVARIVS haec dedicat.
            
               
                  SCRIPSIMVS Eduerdi natalem principis ortum,
               Pignore quo sentit se ter
                     
                        
                     
                     que
                  , qua ter
                     
                        
                     
                     que
                   beatam
               Insula clara opibus, rebusue Britannia gestis.
               Est liber exiguus, tamen illustrissima tractat,
               In
                     
                        
                     
                     que
                   tuas Henrice manus Rex maxime regum
               Sollicitis ambit uotis, precibus
                     
                        
                     
                     que
                   uenire.
               Annue diue tuo uati. Sic fractus adoret
               Te bello Scottus dominum, regem
                     
                        
                     
                     que
                   salutet.
            
            
               PROPOSITIO CVM INVOCAT.
               Principis Eduerdi natalem carmine lucem,
               Eximiae
                     
                        
                     
                     que
                   notae pompas, quibus Anglia tota
               Enituit fausti uotiuo sideris ortu,
               Nostra quidem mirè gestit celebrare Camoena.
               Quos superos in uota uocem? Mihi Christus Apollo.
               
               
                  〈1 page duplicate〉
               
               
               
                  〈1 page duplicate〉
               
               
                  Fons Helicon sacer est diuini spiritus oris.
               Parnassus nitidi radiantia lumina coeli.
               Quanuis eloquij ad phaleras accedat amoenus
               Nympharum chorus, & pictae figmenta poësis.
               His ego perfretus fidenti pectore uastum
               Ingrediar pelagus dicendi, & prospera nactus
               Tempora, committam zephyris mea uela secundis.
            
            
               DESIDERIVM BRITANNIAE.
               Moesta palatinas facies obduxerat aedes
               Tempore prô nimium longo: nec paruus in aula
               Luserat Aeneas, stabili qui sceptra parentis
               Alta manu gereret, solio
                     
                        
                     
                     que
                   sederet auito.
               Hanc Deus, aetherea miseratus ab arce Britannos,
               Omnem tristitiam abstersit, laeto
                     
                        
                     
                     que
                   Hymenaeo
               Spem bonus egregij certam promisit Iüli.
            
            
               GENVS IOANNAE REGINAE.
               Vergit in occasum foecunda Seueria tellus.
               Illic Semarius uir bello strenuus amplam
               Incoluit uillam, quae nomine dicta Lupinum.
               Huic erat insigni de coniuge nata Ioanna
               Filia uirginei gemma intemerata pudoris,
               Quam sibi perpetuo dilectam foedere iunxit
               Inclytus Henricus magnorum gloria Regum,
               Et grauidum optato compleuit pignore uentrem.
            
            
               PARTVS IOANNAE REG.
               Luna coronatum decies compleuerat orbem,
               
                  Illuxit
                     
                        
                     
                     que
                   dies Eduerdi praeuia sacris,
               Quo regnante iugum Danorum reppulit Anglus,
               Cùm regina graueis uteri perpessa dolores
               Clamaret fer opem miserae mihi Christe precanti.
               Obsecro me serua pariturae parce benigne.
               Prodijt in lucem formosus pusio moesta
               Exhilaraturus multorum corda uirorum.
            
            
               TRENOVANTVM.
               Missus ad excelsam Trenouantum nuntius urbem
               Fidus euangelium patefecit, & omnia circum
               Compita laetitiae ꝑfudit nectare dulci.
               Fit noua continuò rerum facies
                     
                        
                     
                     que
                  , color
                     
                        
                     
                     que
                  ,
               Insolitus
                     
                        
                     
                     que
                   hominum ferit aurea sidera plausus.
            
            
               CASTRVM BELLINI.
               Arx, antiqua, potens Tamesinae margine ripae
               Est sita, Bellini decus immortale tyranni.
               Aerea terribiles basilisci hinc monstra tonabant
               Innumeris uicibus: colluxit fulmine coelum:
               Fumus & in nubes abiens caligine rursus
               Aëra conturbat, tetrum
                     
                        
                     
                     que
                   exhalat odorem.
               Vndique tecta tremunt tonitru, uitreae
                     
                        
                     
                     que
                   fenestrae
               Insignem tota cladem patiuntur in urbe.
               Sic pauor immistus laetas bene temperat aures.
            
            
               RVTVPINVM LITTVS.
               Nec mora legati Rutupino littore naueis
               Conscendunt niueum referentes principis ortum
               
                  Pars Morinos, Batauos
                     
                        
                     
                     que
                   truceis, Belgas
                     
                        
                     
                     que
                   potentes.
               Pars & sepositos longè petit altera Iberos.
            
            
               DORIS.
               Montis in aërij praerupto uertice castrum
               Aruiragi stat opus non expugnabile bello,
               Praecipitare uirum quem de temone Britanno
               Non unquam potuit Romana potentia fortem.
               Doris amara uetus dedit arci nomen, & urbi.
               Haec ubi sensisset tanti noua gaudia partus
               Explicuit celsis uexilla nitentia muris,
               Purpureas
                     
                        
                     
                     que
                   cruces in sindone lenis agebat
               Candidula zephyrus, fortis quoque signa Georgi
               Fulmina conuomuit hinc, inde frequentia totis
               Turribus, intonuit
                     
                        
                     
                     que
                   minis animosa secundis.
               Adsonuit pontus: nautae ce cinere celeuma.
            
            
               ICCIVS PORTVS.
               Iccius audito quamprimum murmure portus
               Caussam laetitiae facile intellexit honestam.
               Omnis cancellus reparatae fulminat urbis,
               Fusilibus cauto tactis serpentibus igne.
               Littora dehinc tonitru percussa dedêre boatum,
               Et tegulae quassis trabibus cecidêre reuulsae.
               Hostes in bellum Morini uenisse putantes
               Arma parant: ueri sed postquam cognita caussa,
               Principis exortum tensis ad sidera palmis
               Gaudentes celebrant, & dulcia carmina fundunt:
               
                  Inter quos reliquis cecinit cordatior ista.
               Tertius, ut numerant, Eduerdus Martius heros
               Hanc bello cepit, Dijs fortunantibus, urbem.
               Auguror, & magnum precor ut sit in omine pondus,
               Sextus ut hic Princeps Eduerdi nomine fausto
               Imperet, & murum se nostro praebeat hosti.
            
            
               AVONDVNVM.
               Est locus insolito rerum splendore superbus,
               Alluitur
                     
                        
                     
                     que
                   uaga Tamesini fluminis unda
               Nomine ab antiquo iàm tempore dictus Auona.
               Hîc Rex Henricus taleis Octauius aedes
               Erexit, qualeis toto sol aureus orbe
               Non uidet: ulla tamen nec erit laus amplior illis
               Principis exortum quam quod uidêre sereni.
               Semper Auona suo foelix applaudat alumno:
               Sidereas longo sic seruet tempore turres
               Integra, & insigneis attollat ad aethera cristas.
            
            
               REGIODVNVM.
               Regia clara foro celebri, & famosa coronis
               Tergeminis Regum latè caput extulit olim.
               Tempore quo, quid Auona fuit nisi rustica uilla
               Imperium dominae uicinae laeta subire?
               Nunc uice mutata petit astra, polo
                     
                        
                     
                     que
                   minatur,
               Et iustas dominae praescribit libera leges.
               Hoc tibi decessit nil Regia nomine quicquam:
               Accreuit potius multum: Dicêris amica
               
                  Principis Eduerdi, fructum
                     
                        
                     
                     que
                   beata patrono
               Accipies tali, maturum ubi fecerit aetas.
            
            
               BAPTISMVS.
               Iam
                     
                        
                     
                     que
                   dies aderat niueo signanda lapillo,
               Qua sacer antistes puerum de more leuaret
               Fonte salutifero, faceret
                     
                        
                     
                     que
                   precantia uerba.
               Conuenêre duces regni, sanctus
                     
                        
                     
                     que
                   senatus.
               Principi ab Eduerdo sunt indita nomina sancto.
               Susceptum manibus synceri pignus amoris
               Attollit casti Maria illibata pudoris
               Gloria, quae tacita nitet ut uaga Cynthia nocte.
               Fungitur antistes Durouernensis eodem
               Munere: & officium bene complet tertius almum
               Dux Icenorum, bello metuendus Achilles:
               Nota Caledonios cuius uictoria Scottos
               Contudit, ac coget domino seruire Britanno.
               Insonat Eduerdi repetito nomine templum,
               Et chorus argutus tremulo ferit aethera cantu.
            
            
               PIETAS D. IOANNAE.
               Tum Regina pijs uiuo de fonte renatum
               Vlnis amplexa est puerum: dehinc talia fatur.
               Incipe chare puer risu dignoscere matrem
               Aspice me laetis oculis dulcissime nate
               Cresce puer: mundi te spectant maxima quaeque.
               Macte puer uirtute: decus te credo futurum
               Regni praecipuum, spes est & certa, Britanni.
               
                  Fac semper studeas Christo seruire supremo.
               Hinc tibi regnandi stabilis sumatur origo.
               Caetera fortunae committo quieta secundae.
               Finierat: paruo libauit & oscula nato,
               Et crucis impressit signum uenerabile fronti.
               Dulcia committens nutricis pignora curae.
            
            
               SEDVLA NVTRIX.
               Egregiè praestat puero sua munera nutrix.
               Nutrix clara domo, sine felle, uenusta, benigna:
               Exerit & niueo turgentem lacte papillam.
               Ille auidis sugit uitalia munera labris.
               Altrix intereà facilis cantillat amoenum.
               Suge puer: requiesce puer: dulcissime dormi.
               Seruiet ista tibi semper mellite mamilla.
               Vtraque, ne saeui, dabitur tibi candide mamma.
               Sunt mihi bella tuae concessa crepundia dextrae.
               Dormis dulce puer? gratissimus incipis esse.
            
            
               MORS IOANNAE REGINAE.
               Spes erat ampla quidem numerosa prole Ioannae
               Henricum ut faceret regem foecunda parentem.
               Sed superis aliter uisum est. Cruciatus acerbus
               Distor sit uacuum letali tormine uentrem.
               Frigora crediderim temerè contracta fuisse
               In caussa: superat uis morbi: Iam
                     
                        
                     
                     que
                   salute
               Desperata omni, nymphis haec rettulit almis.
               Non mihi mors curae est: perituram, agnosco, creauit
               
                  Omnipotens: moriar. Terram tibi debeo terra.
               At pius Elysijs animus spatiabitur hortis.
               Deprecor hoc unum maturos filius annos
               Exigat, & tandem regno det iura paterno.
               Dixit, & aeterna claudebat lumina nube.
               Nulla dies pressit grauiori clade Britannum.
            
            
               OFFICIVM NYMPHARVM.
               Non tamen officijs cessat pia turba Dearum
               Eduerdum innumeris ornare, suas
                     
                        
                     
                     que
                   uocare
               Delitias. Primae fontis uenêre sorores
               Castalij festis redimitae tempora sertis.
               Symbola candoris Charites uenêre. Deinde
               Oceanitides, & pulcherrima turma secuta est
               Naiadum. Dryades tum processêre uirenti
               Fronde comas passas cinctae, faciles
                     
                        
                     
                     que
                   Napaeae
               Temporibus uernum florem, dextris
                     
                        
                     
                     que
                   ferentes.
               Clauserunt reliquas & Oreades agmine longo.
               Extensos humeris arcus, pharetras
                     
                        
                     
                     que
                   gerentes.
               Omnes quae niueo multam dixere salutem
               Principi Eäduerdo, modulos
                     
                        
                     
                     que
                   dedêre canoros.
               Sed resonae primas partes sumpsêre Camoenae.
            
            
               CASTALIDES.
               Principis clarum celebremus ortum,
               Cuius aduentu numerosa gentis
               Gaudet, ac laudat superos fauentes
               Turba Britannae.
               
                  Haec dies conchis niueis notanda,
               Haec dies laeta decoranda fronde,
               Dispulit quae tot miseris tenebras
               Sole reducto.
               Principi binas dabimus corollas
               Cognitae nobis hederae sequaces,
               Laurus & nostro Clario dicata
               Nota coronis.
               Litteras Princeps amet, & triumphos.
               Candidus doctis faueat poëtis.
               Victor extracto gladio superbum
               Comprimat hostem.
               Inclytum factis Edoerdus almus
               Exprimat patrem, pietate matrem,
               Et senis uiuat generosus ille
               Nestoris annos.
            
            
               CHARITES.
               Tres sumus numero corona felix
               Nudo corpore, simplices, benignae,
               Passis uertice candido capillis,
               Innexae manibus manus decenteis,
               Et doctae choreas leueis rotare.
               Huc peruênimus elegantis ortum
               Eduerdi nitida notare gemma,
               Nato dicere Principi salutem
               Laeto carmine plurimam paratae.
               
                  Salue lux patriae tuae serena
               Princeps candidior niue, & ligustris,
               In cuius facie sedet uenustas.
               Fortunatus eris, tuumue nomen
               Excelsi penetrabit astra coeli.
            
            
               OCEANITIDES.
               Clauditur Oceano spatiosa Britannia uasto,
               Nos cuius natae bella caterua sumus.
               Ille absens senior, thalamis exultat in udis,
               Et nos praesentes gaudia uera tenent.
               Attulimus conchas Princeps pulcherrime rerum
               Munera mox digitis apta futura tuis.
               Hac nos lucidula traiecimus inclyte classe.
               Adflauit zephyrus, qui palinurus erat
               Plurimus, ignarus ne sis, latet unio conchis.
               Pondere quisque suo, quisque nitore ualet.
               Ex illis niueo collo murenula fiet
               Bella tuo, capiti siue corona tuo.
               Diue puer famae studeas Edoërde perenni.
               Marte foris clarus, sis quoque pace domi.
               Si fortè intulerit bellum tibi nauticus hostis.
               Naumachia nostro munere uictor eris.
               Viue puer longum: felicibus utere uentis.
               In placida portus stat tua puppis aqua.
            
            
               NAIADES.
               Incolimus tacito labentia flumina cursu.
               
                  Sed cum nos Tamesis nympharum gloria prima
               Admonuisset rite tui natalis, ab altis
               Continuo ripis gremio defluximus uno
               Huc alacres omnes, redimitae tempora fronde
               Populea, & cannas solito de more ferentes
               Dextris. Quae pia nunc perfundimus accipe uota
               Princeps. Te merito uirtus commendet alumnum
               Alma suum mundo. Melior fortuna regendi
               Det tibi successus, longae quoque gaudia uitae.
            
            
               DRYADES.
               Fama per immensas Regnorum concita syluas,
               Atrebatum, & Catyeuchlanorum
               Nuntia laetitiae nostras peruenit ad aures.
               Et docuit noua lumina coelo
               Principis exortu modo descendisse nitenti,
               Nubila quae procul omnia pellant.
               Nos igitur querna decoratae tempora fronde
               Attulimus fragrantia mella
               Dulcia corticibus tibi nunc munuscula plenis.
               Aurea iam sunt reddita nobis
               Secula: iam trepidis syluis timor exulat ater.
               Iam casulas habitare uirenteis,
               Et iuuat ilicibus mansuras ponere sedes.
               Nos igitur tenet unica cura
               Vt tibi longaeui phoenicis secla precemur,
               Et tibi maxima quaeque precemur.
            
            
               
               NAPAEAE.
               De niueis inter contentio nata Britannos
               Purpureis
                     
                        
                     
                     que
                   rosis.
               Dux niueae partes Vrouicensis agebat
               Mente, manuue ualens.
               Purpurei floris Mediolanensis honorem
               Praetulit usque sui.
               Gesta per undanteis ciuili sanguine campos
               Non potuere quidem
               Laesas bella rosas firma coniungere pace,
               Temperiemue dare.
               At nos quae colimus latè florentia regna,
               Sollicitaue manu
               Colligimus uernas gemmas utrius
                     
                        
                     
                     que
                   roseti
               Possumus idèue probè,
               Omnem iuditio litem decernere uero.
               Sed locus ista minus
               Postulat. Ecce tibi calatho redolentia pleno
               Munera grata damus.
               Intacto candore rosas, minioue superbas:
               Muneribusue tuis
               Lilia iungemus coelo demissa sereno
               Officiosa cohors.
               Imperijs adolesce tuis: adolesce triumphis
               Inclyte. laurus adest.
            
            
               
               OREADES.
               Qua spectat boream martia Cambria,
               Nos alpes Venetas saxa minantia
               Coelo uerticibus non minus arduis,
               Quam quis Italiae clauditur exitus,
               Felices colimus: nostraue gloria
               Apros fulminei roboris obuios
               Venabli rigida cuspide sternere.
               Laus nobis etiam restat & altera
               Emissa uolucreis figere arundine
               Ceruos, & canibus uincere capreas.
               Hic nos soliuagas per loca deuia
               Compellans Zephyrus nescio quis celer
               Syluis insonuit nuntius omnibus.
               Vos nymphae colitis quae iuga montium
               Natalem faciles Principis inclyti
               Eduerdi meritis tollite honoribus,
               Et uestro domino fundite carmina.
               Nos haec praestitimus pectore candido,
               Et mox continuis sueta laboribus
               Ceruorum exuuijs corpora cinximus.
               Arcus, ac pharetras tela nitentia,
               Et nostris humeris nota resumpsimus:
               Ingressae
                     
                        
                     
                     que
                   itiner uenimus ad tui,
               Orto sole, patris celsa palatia:
               Quae cùm nunc auidis cernere, commodum, &
               
                  Collustrare oculis periuuet, accipe
               Princeps accipe certissima uirginum
               Quid promissa ferant, uotaue candida.
               Supremus Venetas Iuppiter antea
               Rupes transferet à sedibus insitis,
               Et syluis fera non ulla uagabitur,
               Natalis tuus hic cordibus excidat
               Quàm nostris: uel opem non tibi conferant
               Gestamus pharetris quae modo spicula.
               Fortunate puer cresce potentius.
               Tithoni uideas prospera secula.
            
            
               CAMBRIA.
               Senserat officium montanas Cambria nymphas
               Clara quidem fecisse suum, factum
                     
                        
                     
                     que
                   probauit.
               Nec mora sidereo coelo caput intulit altum,
               Signa
                     
                        
                     
                     que
                   laetitiae prae se manifesta ferebat
               Omnia, quae tanti poscebat principis ortus.
               Vina, faces, epulae, concentus, serta, chorêae
               In triuijs strepitu feruebant undique magno.
               Quid, quòd & arguti fuderunt carmina bardi?
               Inter quos senior numero delectus ab omni
               Cognitione ualens rerum, modulis
                     
                        
                     
                     que
                  , lyraue,
               Egregiè resona cantabat talia uoce.
               Imperio cedet uel tota Britannia prima
               Quanta est diue tuo princeps Eduerde potenti.
               Est tamen ampla tuae praescripto Cambria iure
               
                  Grata iuuentuti sedes, quam sanguine multo
               Eduerdus, fusis Venetis, cognomine Longus
               Partam filiolo, nota cui nomen ab urbe
               Aruonna, tenero commisit pace regendam.
               Tu nunc siue placet titulos retinere priorum:
               Nobile siue iuuat desumere nomen honoris,
               Anglia quam tribuet, tribuetúe Britannia tota,
               Sis bonus, & felix Cambris: Te principe nanque
               Multa sibi augurio promittunt commoda certo.
               Annis ôutinam paulo maturior esses.
               Ipse tuis praesens oculis tua castra uideres
               Turribus alta suis & firmo robore tuta
               Vrbes praetereà multas, fora multa uideres,
               Quae te mirificè cupiunt Eduerde uidere,
               Atque tuum tacito uenerari pectore numen.
               Et ne forte premant ingrata silentia rerum
               Tantarum moles: ne uel ditio tua post hac
               Quanta sit ignorent, quem non meminisse iuuabit,
               Expediam paucis antiqui nominis urbes,
               Quas habet in campis latissima Cambria uastis.
               Principiò ualidas turres Noua Venta Silurum
               Erigit atque Vagae fractam tenet ardua ripam.
               Perplacet Isca situ, qua non augustior istis
               Vnquam partibus ulla fuit, neque notior ulla
               Romanis, ut quae nomen Legionis haberet.
               Iulius, Amphibalus ciues hinc, martyr & Aron.
               
                  Dignum laude Nouum castellum. Fulget amoeno
               Quae Taua structa loco est omni dignissima laude.
               Hic pius ille pater Germanus episcopus aedem
               Gallus homo Christo statuit, propriam
                     
                        
                     
                     que
                   dicauit.
               Non ignota manet Ponti sua fama Vaino:
               Et suus est Nido titulus: suus Abretao
                     
                        
                     
                     que
                  ,
               Nunc quod ab aequoreis dictum Suinesia porcis
               Saxonica, sed uoce noua: Nec funditus omnis
               Concidit urbis honos, cui dat Catguilia nomen.
               Praedicat haec aetas Maridunum: cognita libris
               Illa quidem ueterum, nec dum caput occulit umbris:
               Rectius elucet piscosi margine Teui:
               Cuius & in ripis Drislani culmina surgunt
               Castri. Dineuorum
                     
                        
                     
                     que
                   ubi sedes principis olim
               Regia Demetici, sceptro radiante Britanno.
               Despicit exesas rupes uicina Sabrinae
               Tinbecha, & recipit fida statione carinas.
               Alluit undoso portus Miluerdicus aestu
               Moenia Septimij patriam Penbrocica regis,
               Dugladiam
                     
                        
                     
                     que
                   forum quod Rossia tota frequentat.
               Terminat occiduas extrema Meneuia partes
               Quondam metropolis, dum Cambria floruit alta,
               Cissabrinorum. Boream Neueria uersus
               Littore conspicua est. Nec longius ostia distant
               Tiuaei, quo gens Ceretica confluit omnis.
               Insuper apparet uetus urbs in faucibus ipsis
               
                  Fluminis Ostuthi, cuius sibi nomen adoptat.
               Interius paulo sunt magnifana Paterni.
               Porrigitur uasto fluuij trans ostia Deui
               Tractu terra potens hastis Meruinia longis.
               Est ubi castrum ingens Arlecha crepidine saxi.
               Adiacet huic regio, quae Monnam spectat, ab illa
               Traiectu exiguo diuisa, Armonnia uulgo
               Dicta, quod & debet uicinae nomen amicae.
               Hîc prope littus habet fastigia celsa Cragetum,
               
                  
                     〈◊〉
                   habet illustreis titulos urbs clara Segonti
               Fluminis, & si nunc Aruonna à plebe uocetur.
               Nec procul à celebri traiectu ad littora Monnae
               Banchorus eximij Danielis nota cathedra.
               Nominis inde sui Conouius influit aestus
               Turrigeros muros, naues
                     
                        
                     
                     que
                   inducit onustas.
               Denique bella suas arces, atque oppida monstrat
               Angulia, insignem pugnis, partisue trophaeis
               Rudlanam, caesa Trefontem uirgine clarum,
               Et positum Silicis Deuano littore castrum.
               Hactenus ingentem pelagi descripsimus oram.
               Nunc quoque dicemus quas urbes Cambria tollit
               Montibus in medijs. Geuenna superbit, & inter
               Rupes concursu fluuiorum tuta duorum est.
               Quanta Brecheniaci moles, ubi lucidus amnis
               Perfluit Hondenus, rapida
                     
                        
                     
                     que
                   immergitur Isca.
               Quid Lodonicorum referam Boguelthia sedes
               
                  Tecta palatinas? Coryleti gloria maior,
               Quà Vaga praecipiti uada scrupea gurgite torquet:
               Maior & urbis honos, qua se Maiseueta iactat:
               Est honor at longè Ferulegae maximus urbis:
               Quanuis iuncta Vagae Mona turres exerat altas,
               Et castella sui iuris tria fronde coronet.
               Quantulacunque manet Treboccae fama, liquentem
               Incolit illa sinum Themidis, Mellenius ortum
               Dat cui mons fluuio numeroso uertice surgens:
               Et manet Andreae laus rectè cognita Fani.
               Luda tamen claris titulis praecellit utrique
               Arce ualens firma, celsi quoque robore muri,
               Illic Coruus ubi Themidis petit impiger undas
               A quo uallis habet nomen Coruina celebre.
               Valle nitet rigua castrum domus alta Coluni
               Fluminis antiquo rapidi cognomine gaudens
               Accola frondiferi nemoris quo confluit Oncus.
               In pretio quondam magno Ledcuria stabat,
               Quanuis nunc aliud nomen det episcopus illi.
               Nec fuit inferior Balduini laurea, cuius
               Restituit lapsam Gomericus nobilis urbem.
               Oppida sunt curuas prope ripas ista Sabrinae,
               At magnis alijs non dum torrentibus auctae,
               Trelinum, dehinc Trenouium. Sed longius inde
               Lanificae distat nutrix Osualdia turbae.
               Fertilis ostentat laeto Mailoria uultu
               
                  Commoda quanta suis quibus Vritlesia sedes,
               Conferat, & tuso quae ferro fabricet arma.
               Diuitias
                     
                        
                     
                     que
                   suas depraedicatore Ruthenus
               Magno, tum quod habet castrum memorabile laudat
               Fortia commemorans Graiorum facta suorum.
               Instat nominibus multis praeclarior una
               Denbiga, quam uallo, muris
                     
                        
                     
                     que
                   Laceius heros
               Cinxit pinnatis, operi
                     
                        
                     
                     que
                   decentius arcem
               Addidit, ac Rossos docuit iuga ferre subactos.
               Sed quid ego in rebus tam paruis demoror istis?
               Quin iuuat excelsas urbes numerare Sabrinae,
               Quae dominum de more suum certantibus ulnis
               Exciperent, lauta & uenienti munera ferrent.
               Edita Penguerni latè fastigia splendent,
               Imperio cuius subiecta Poisia quondam
               Terra altrix, & bellatorum mater equorum.
               Vrbs sita lunato haec ueluti mediamnis in orbe
               Colle tumet modico, duplici quoque ponte superbit,
               Accipiens patria sibi lingua nomen ab alnis.
               Est quoque Moruanae Burgae ueneranda uetustas,
               Danica quam manus & cepit, muris
                     
                        
                     
                     que
                   recinxit:
               Sed reparauit opus mox Aethelfleda uirago,
               Praesidium
                     
                        
                     
                     que
                   suae Robertus contulit urbi
               Bellesmus, longo pòst temporis interuallo.
               Delitium rerum Bellus locus undique floret
               Fronde coronatus Virianae tempora syluae.
               
                  Pontificum sedes multos famosa per annos
               Sedula pertenui feruet Brangonia tela.
               Ampla foro, & partis spolijs praeclara Theoci
               Curia, Sabrinae quà se committit Auona
               Fulget, nobilium, sacris
                     
                        
                     
                     que
                   recondit in antris
               Multorum cineres, quondam inclyta corpora bello.
               Occupat illustris depressam Claudia uallem.
               Ast alias inter tantùm caput exerit urbes
               Quas Dobunorum gens incolit, atque frequentat,
               Quantùm densa solent inter uepreta cupressi.
               Aspicit illa suae diuortia lata Sabrinae,
               Vtraque contingens oblongo brachia ponte.
               Haec senior: geminis resonabat plausibus aether,
               Cambria
                     
                        
                     
                     que
                   emisit taleis de pectore uoces.
               Chara Deo soboles, nostrae spes altera Troiae
               Viue diu, uotis
                     
                        
                     
                     que
                   lubens assuesce tuorum.
            
            
               MONA.
               Fracta Segontinae gentis propè littora floret
               Insula Romanis Mona non incognita bellis,
               Quondam terra ferax nemorum, nunc indiga syluae.
               Sed Venetis tantum cereali munere praestans,
               Mater ut à uulgo Cambrorum iure uocetur.
               Huc quoque peruenit generosi nuncius ortum
               Principis insinuans, pompam
                     
                        
                     
                     que
                   induxit ouantem.
               Ergo alacris populus laeto sua gaudia uultu
               Voce, manu, cithara, choreis testatur abunde.
               
                  Abrefraum Veneti notissima regia quondam,
               Atque uetustatis Rosseria laude tumescens,
               Dehinc Trecastellum urbs Bellus tunc dicta mariscus
               Cum noua construeret praesignis moenia uictor
               Eduerdus Longus, celsam
                     
                        
                     
                     que
                   attolleret arcem,
               Concinuêre pia deducta haec carmina uoce.
               Illa dies merito nobis recolenda sereni
               Principis Eduerdi quae numen protulit almum.
               Nunc intemperies, tempestates
                     
                        
                     
                     que
                   recedunt
               Turbato nuper coelo: micat aureus axe
               Phoebus, & obscuram dispellit lampade noctem,
               Parte reuersuram nulla, dum iusta supremi
               Incolumem terris seruabit cura Tonantis
               Eduerdum nostri generis sine labe puellum.
               Finierat: dedit hinc applausum Penmona magnum,
               Hinc promontorij sacri dedit ardua rupes
               Ingenteis sonitus: repetebant omnia nalles.
            
            
               CORINIA.
               Aspicit occasum montaua Corinia solis,
               Lata quidem regio, Tamarae qua fluminis unda
               Defluit à borea, & uolucri contendit ad austrum
               Cursu: continuo tractu sed longior illa
               Tendit in angustum felix prouintia conum,
               Donec acuta Forum Iouis hinc attingat, & illinc
               Cornigeri refluos aestus degustet Alauni.
               Tum uerò nitidum latè diffusa per orbem
               
               
                  〈1 page duplicate〉
               
               
               
                  〈1 page duplicate〉
               
               
                  Crescit, fit
                     
                        
                     
                     que
                   nouae subitò peninsula terrae,
               Quae promontorijs pelago imminet alta duobus.
               Contulit huc se fama ualens pernicibus alis,
               Laetitiae
                     
                        
                     
                     que
                   dedit clarissima signa profusae
               Principis exortum grato cum spargeret ore.
               Prosiliêre suis fortissima turba fodinis
               Indigenae, audita fama, partim
                     
                        
                     
                     que
                   caminis
               Igniuomis. Redijt securus ab aequore nauta,
               Mercator
                     
                        
                     
                     que
                   fori petijt loca celsa frequentis,
               Ac sibi constituit pompas ex ordine quisque.
               Cingitur ingenti plebis de more corona
               Area gramineo pulchre uestita uirore.
               In medio bini committunt nuda palestrae
               Corpora, & exercent multo sudore lacertos.
               Succedunt fessis alij. Pars robore perstat
               Firmo inuicta. Premit terram pars altera tergo
               Tollitur applausus: coeli petit atria clamor.
               Victor ouat: mentem subit indignatio uicti.
               Praemia quisque capit palmae decreta superbae.
               Deposcunt lucta uicti contendere cursu.
               Fraxinus erigitur supremo meta labori.
               Vtraque pars dextris certat contingere metam
               Credas posse fuga uolucreis praeuertere ceruos.
               Hîc faciem uictis fortuna ostendit amicam,
               Librat & aequali palmas uictoria lance.
               Terrigenae demum fecerunt talia charo
               
                  Pro duce uota suo. Viuas Edoërde precamur
               Longaeuus terris, superes & facta parentum
               Egregiè felix quantumuis clara tuorum.
               In portu uario lusit natura Falensi
               Secessu, tribuens ignotis classibus amplum
               Hospitium, quoties rapido furit Aeolus austro.
               Hîc sua dispositis nautae certamina cymbis
               Constituêre: dedit leges nauarchus auitas,
               Et bibula metas hastilia fixit arena.
               Vtraque dehinc operi se pars accingit honesto.
               Aurea tum cecinit proretae fistula magni
               Classicum, & insonuit portus sinus omnis amoeni.
               Illi remigio contendunt fortius acto.
               Per
                     
                        
                     
                     que
                   uices prior est nunc haec, nunc illa phaselus.
               Vna quidem reliquas longè praecedere uisa est,
               Quae ducis Eduerdi uictricia signa ferebat.
               Fistula proretae sonitum dedit aurea rursus.
               Perstrepuit remis abiegnis altius unda
               Concita, respondent taliue celeumate nautae.
               Floreat Eduerdus dux noster prima Corinae
               Gloria qui gentis, qui lux, qui cura, decusue.
               Tum mercatorum numerosa caterua per urbes
               Senas, quas gremio foecunda Corinia nutrit,
               Insolitum nitidis pompis decreuit honorem.
               Duneuetum fano Stephani sublimior una,
               Despiciens reliquas saxoso uertice rupis,
               
                  Accepit merita partes cum laude supremas.
               Successit Bosuenna frequens locus, Inde secuta est
               Lesceretum, & stanno signando Losuitiellum
               Nota domus. Pariter comitem se praebuit illis
               Trerua. Postremo resonabat Alaunia plausu
               Vna fuit facies, oratio ciuibus una
               Omnibus haec ualdè grato referentibus ore.
               Dux Edoerde salus, patriae & spes maxima nostrae
               Viue diu, uitam
                     
                        
                     
                     que
                   tuam sors optima rerum
               Prosperet ac fortem cûm te maturior aetas
               Reddiderit iuuenem nostris asuesce benigne
               Votis. Tum misere dominum cupiemus amantes
               Cernere praesentem, uiuas
                     
                        
                     
                     que
                   audire loquentis
               Voces. Illa dies felices unica reddet.
               Accipe quae dabimus dux illustrissime dona.
               Rupibus hîc uastis nidos genus omne uolucrum
               Ponit. Quot uarij pisces, lauti
                     
                        
                     
                     que
                   palato
               Aequore uicino ludunt? Vis quanta recuruis
               Pendet in arboribus pomorum? Armenta, greges
                     
                        
                     
                     que
                  
               
               Vix numerare licet. Sed nunc maiora loquemur.
               Diffluit è nostris stanni fornacibus ingens
               Copia littoribus
                     
                        
                     
                     que
                   cauis estuena reperta
               Aeris. & argenti. ac gnaris si credimus, auri.
               Lucida sunt nobis pretiosa munera conchae.
               Inuentus
                     
                        
                     
                     que
                   adamas latè sua sidera spargit.
               Si mage laurigeri capieris amore triumphi,
               
                  Quem tibi caeruleum uictis dabit hostibus aequor.
               Nauibus ex nostris erit instructissima classis,
               Efficiet quae te uictorem inuicta potentem.
               Haec tua sunt planê dux praeclarissime cuncta,
               Et maiora quidem. Tantum meminisse rogamus,
               Vt, cúm maturis fueris iam fortior annis,
               Visere digneris seruorum tecta tuorum.
               Praestitit auxilium rex Aethelstanus abunde
               Eximium nobis. Tantundem praestitit ille
               Splendidus Henrici frater Richardus, ouantem
               Quem sibi delegit Romana potentia regem.
               Quod superest unum hoc speramus rite futurum
               Vt patris excelsam uirtutem Edoerde sequaris.
               Praebuit ille tibi rarae spectacula famae.
               Testis adest locuples Pendinas, testis & alter
               Fanum Mauditi, loca munitissima, castris
               Quae modò constructis, aditu prohibere Falensi
               Piratas sceleratum hominum genus, atque cruentum
               Fulmineo possunt tonitru, saxo
                     
                        
                     
                     que
                   minante.
               Ciuica conticuit his dictis turma uirorum.
            
            
               DEVANIA.
               Hispida qua tellus Meruinia respicit eurum
               Est locus antiquo Penlinum nomine dictus
               Hîc lacus illimeis in ualle Tegeius alta
               Latè expandit aquas, & uastum conficit orbem
               Excipiens gremio latices, qui fonte perenni
               
                  Vicinis recidunt de montibus, atque sonoris
               Illecebris captas demulcent suauiter aures.
               Illud habet certè lacus admirabile dictu.
               Quantumuis magna pluuia non aestuat: atqui,
               Aëre turbato, si uentus murmura tollat,
               Excrescit subitò rapidis uiolentior undis,
               Et tumido superat contemptas flumine ripas.
               Deua lacu celebris fluuius prorumpit ab isto,
               Alueolum
                     
                        
                     
                     que
                   terens Guainia praeterit arua
               Gurgitis â dextra: tum Ialica parte sinistra
               Consita, Dehinc tanquam limes diffindit utranque
               Mailoram, celeri cursu lambit
                     
                        
                     
                     que
                   Leonis
               Castrum, Postremò rapidis torrentibus auctus
               Pergit ad antiquam, cui nomen dedicat, urbem,
               Vnde quidem legio Romanis dicta Duana.
               A fluuio proprium nomen Deuania sumpsit
               Tota patens uastè regio uicina, suum
                     
                        
                     
                     que
                  
               
               Festa palatinis titulis attollit honorem.
               Nuntius huc propero cursu peruenit amicus,
               Principis Eduerdi referens exordia fausta,
               Sidera quo nato coelesti clarius orbe
               Fulserunt, animi
                     
                        
                     
                     que
                   hominum consurgere, pulsis
               Tristitiae tenebris, coeperunt lumine uiuo.
               Senserat oblatum tempus pulcherrima Deua,
               Quo domini celebrare sui contenderet ortum,
               Laetitiae
                     
                        
                     
                     que
                   daret laxas effrenis habenas.
               
                  Aurea profluerent mihi nunc si uocibus ora
               Centum grandisonis: & apes iam dulce labellis
               Mel sua dona meis inferrent: deni
                     
                        
                     
                     que
                   lymphas
               Ebiberem si fortè sacras Heliconis amoeni,
               Vix equidem possem plenis expromere uerbis
               Gaudia quanta sui comitis perfuderit ortu
               Deua palatini. De multis pauca referre
               Sed lubet. Arx magnae quae muros colligit urbis
               Edidit horrisonos misto cum fulmine bombos,
               Et paribus uicibus resonabant gurgite naues.
               Templa petunt cuncti, suaue & fumantibus aris,
               Sancta sacerdotes fuderunt uerba Tonanti.
               Purpurei patres tunc conuenêre, senatus
               Egregius, populo
                     
                        
                     
                     que
                   epulas, & uina ministrant.
               Turba deinde frequens campo se immisit aprico.
               Ducere uirginibus fuit unica cura choreas.
               At iuuenes partim cursu, partim
                     
                        
                     
                     que
                   palestra
               Fortiter exercent neruos. Pars maxima poscit
               Praemia decerni pennatis iusta sagittis.
               Annuit huic meritò praetor, totus
                     
                        
                     
                     que
                   senatus.
               Est locus eximiè bellus cognomine Roda
               Valle situs, fluuij transuerso limite ripas,
               Vrbis & attingit muros: sed longior extans
               Terminat hinc pontem Deuanum, terminat illinc
               Nauigio celebrem portam cuneatus Aquensem,
               Hîc alacri cura metas erexerat altas
               
                  Cespite de uiuo iuuenum paulo ante maniplus
               Longa quater centum passus quas linea duxit.
               In medio stabat formatus imagine truncus
               Humana, uolucri signum spectabile telo.
               Sorte duas plebs est parteis diuisa per aequas.
               Vtraque spem refouet uincendi pectore certam.
               Praetor at urbanus numerum praescribit utrique,
               Candida quo parto uictoria cederet uni.
               Ordine disposito taxum lunauit in orbem
               Quisque suam: dubijs resonat uictoria pennis:
               Cespitis & tumulum ferit haec pars: nunc ferit illa
               Cuspide ferrata. Coelum clamoribus omne
               Insonat. Insistunt operi, taxos
                     
                        
                     
                     que
                   recuruant.
               Fecit amica pares numero uictoria partes.
               Vnio iam tantum supremae meta coronae
               Defit: inardenti repetunt certamina mente.
               Et iam solus erat qui non contraxerat arcum
               Vnus, sed reliquis longè praestantior unus,
               Ille quidem tensae calamum fortissimus ulmo
               Inseruit, neruum
                     
                        
                     
                     que
                   ipsam deduxit ad aurem
               Talia praefatus. Feriet sic nostra sagitta
               Hostes diue tuos Princeps Edoarde feroceis.
               Dixerat. Excussum penetrauit nubila telum,
               Atque cadens faciem depicti uulnere trunci
               Fortius impresso uiolauit. Risit ab alto
               Concutiens niueas alacris uictoria plumas.
               
                  Pars dedit applausum uictrix, & caetera plebis
               Turba per immensum campum resonabat acutis
               Vocibus. Extemplò praetor uictoribus aequus
               Obtulit argento puro radiantia tela,
               Et sapiens coram sic fecit uerba senatu.
               Natalem lucem comitis primordia nostri
               Nos decuit patres pompa celebrare decora,
               Laetitiae
                     
                        
                     
                     que
                   nouae cumulos super addere magnos.
               Fecimus id tenuis potuit quod nostra facultas.
               Nec dubium quin si tribuisset iusta potestas
               Maxima, non animus nobis, non cura fuisset
               Absens. Perstemus quo coepimus ordine pulchro
               Vota deo summo facientes, conferat annos
               Vt nostro multos Edoerdo. cuius amore
               Iam conflagramus. Fortunatissima ciues
               Tempora nos spectant. Tantum praesentia diui
               Principis alma deest. Spes est mihi certa futurum
               Lucifer Eduerdus Deuana ut splendeat urbe,
               Et reparet uicina minantia castra ruinam.
               Aethelfleda potens Alfredi filia regis
               Restituit Deuae solidas sua robora turres,
               Danica quas rabies bello perfregerat acri.
               Nobilis ille comes Leofricus plurima nostris
               Contulit. Hugo Lupus decus admirabile gentis,
               Praesidium
                     
                        
                     
                     que
                   fuit Deuanae. Fama loquetur
               Inclyta perpetuò Ranulphi facta, beauit
               
                  Ille quibus gentem
                     
                        
                     
                     que
                   suam, nostros
                     
                        
                     
                     que
                   priores.
               Profuit & nobis Eduerdi gratia Longi.
               Talis erit certè Princeps Edoerdus, & urbem
               Aspiciet laetis oculis hanc, omnia fusè
               Elargiturus, quae commoda senserit esse.
               Haec Praetor. Plausit seniorum candida turba.
               Concio tum dimissa, patres
                     
                        
                     
                     que
                   recedere iussi.
               Audijt insolitos strepitus Guiralia pompae:
               Terra quidem prima facie mediocriter ampla,
               Ast inclusa iacens hinc Deua, hincflumine Muro
               Donec in angustum redigatur acumine conum,
               Insula quà refluas undas Hilcuria gustat.
               Parua licet numero gentis regiuncula, Deuae
               Non tamen ingenti plausu cedebat amico.
               Transijt ad calidas properè uaga Fama Salinas
               Multa uoluptatis referens spectacula uerae.
               Ergo animi rediêre noui in praecordia Vicis
               Conuenêre uiri, pueri, innupte
                     
                        
                     
                     que
                   puellae,
               Ducebant
                     
                        
                     
                     que
                   leueis triuijs de more choreas.
               Fistula dat modulos, strepitum dant tympana mollem,
               Pes tremulus seruat numeros
                     
                        
                     
                     que
                   decentius omneis.
               Pars rotat impigro sudantia corpora motu.
               In
                     
                        
                     
                     que
                   uagas agili saltu pars emicat auras.
               Pars, manibus dant signa suis, nutu
                     
                        
                     
                     que
                   loquuntur.
               Vnus erat reliquis forma praestantior. Ille
               Cum pedibus, tum uoce ualens bene longa choragus
               
                  Agmina ducebat, cecinit
                     
                        
                     
                     que
                   suauiter ista.
               Prima Palatinae Deuae celeberrime Princeps
               Gloria, natalem iuuat exornare uirenti
               Fronde tuum, promptis
                     
                        
                     
                     que
                   animis agnoscere quanta
               Commoda contulerit: tum quanta & conferat olim.
               Viue diu formose puer: noua cura deorum.
               Viue, tuis
                     
                        
                     
                     que
                   faue longum charissime Vicis:
               Dixit, & arguto chorus adsonat ore canenti.
               Explicuit dehinc Fama suas perniciter alas,
               Alta
                     
                        
                     
                     que
                   fulminei petijt Iouis atria uictrix
               Circuïens liquidi spatiosa uolumina coeli.
               Tum quoque despexit terram sublimis, ocellos
               Sidereos figens Bisduni in moenia castri,
               Qui locus excelso consurgit uertice rupis,
               Vnde licet, uelut è specula, quoscun
                     
                        
                     
                     que
                   iacenteis
               Circum monticulos, ualles
                     
                        
                     
                     que
                   uidere feraceis.
               Huc se praecipitem celeri dedit illa uolatu,
               Atque tenens arcis fastigia summa superbae
               Concussit pennas alacri feruore strepenteis,
               Ora
                     
                        
                     
                     que
                   deinde sono tali facunda resoluit.
               Assyrio rediens uictor Ranulphus aborbe
               Hoc posuit castrum terrorem gentibus olim
               Vicinis, patriae
                     
                        
                     
                     que
                   suae memorabile uallum.
               Nunc licet indignas patiatur fracta ruinas,
               Tempus erit quandò rursus caput exeret altum,
               Vatibus antiquis sit fas mihi credere uati,
               
                  Forsan & Eduerdus pretium feret omne laboris.
               Finierat. uentum passis concepit ab alis,
               Et celsi petijt radiantia climata coeli.
            
            
               CONCLVSIO OPERIS.
               Hactenus exortum celebrauit nostra Thalia
               Principis Eduerdi deducto carmine faustum.
               Nunc Henrice decus cunctorum nobile regum
               Accipe parua tui uatis munuscula uultu,
               Tristia multorum quo planè corda serenas.
               Serius in lucem prodit meus iste libellus.
               Deprecor hanc culpam: tamen accuratius exit,
               Multa uetustatis uenerandae nomina monstrans,
               Cognita quae paucis tenebris latuere profundis.
               Viue pater patriae rex inuictissime. Viuat
               Ascanius
                     
                        
                     
                     que
                   tuus Phoenicis filius albae.
            
            
               ETYMON NOMINIS D. EADVERDI PRINCIPIS.
               Quisquis Eauml;duerdum Romano expresserit ore,
               Custodem fidei dixerit esse sacrae.
               Hoc ego crediderim puero feliciter orto
               A superis nomen coelitus esse datum.
               Est pater antiquae fidei defensor amicus:
               Degener & nullo tempore natus erit.
               FINIS.
            
         
      
      
         
            
            Syllabus, et interpretatio ANTIQVARVM DICTIONVM quae passim per libellum lectori occurrunt.
            
               Abrefraum, Britannicè Aberfrau à Frao fluuio in cuius ostijs olim fuit palatium, & quidem celebre, Principis Venetorum. Et ne quis ignoret vim nominis. Aber lingua Britannica significat ipsa ostia, & casum fluminis in mare: ut Aberauon, id est, ostia Auonae: Aberdeuy, ostia Deuij. Est etiam & Aber locus, ubi coëunt fluuij, vt Aber Hondeney, vbi Hondenus se in Iscam exonerat. Abergeuenney, vbi Geuenna defluit in Iscam. Apud Durotriges gentem Britanniae occiduam est portus fama notissimus, antiquo tempore Abrefaum dictus, Anglicè Fromemuthe, vbi confluentia Frai, & Terenti fluminum. Hac aetate Pola nomen loco est, à vasta aquarum planitie.
               Abretaum, Britannicè Abertau, id est, ostia Tai fluminis, Anglicè Suinesey, à porcis marinis: nunc Suansey, sed corruptè.
               Alaunus, fluuius ad boream isthmi Coriniani.
               Alaunia oppidum, Britannicè Hellas, alias Heilstoune, àflu. eiusdem nominis vicino, vt ego conijcio, sic dictum, Adiacet portus uulgò Heilforde nuncupatus.
               Angulia Britannicè Tegengle, id est bellus angulus. Saxonicè Flinteshire.
               Atrebates, Anglicè Bareokshire menne: quorum meminit Antoninus. Hos Ptolemaeus Attrebatios appellat.
               Aruona olim Britannicè dicta Cairsegent à Segonto flumine: Latinè uero Segontium, vtex Antonino liquet. Significat autem ad verbum Aruon super Monam: adiacet enim Monae insulae. Idiotismus est Britannicae linguae vt syllaba praecedens, M. primam sequentis in V muter, ut Llanuiengle pro fano Michaëlis, Llanuaire, id est, Fanum Mariae.

Quanquam in Armore fallit: quae dictio sonat super mare. vnde & Armorica regio, quae nunc Britannia continentis, á Britannia indubiè sic dicta insula, commigrante eò cum Maximo tyranno Britannorum multitudine. Hîc meritò in ius uocandus esset Polydorus aliter, sed parum rectè sentiens, Nolo tamen venerando seni otium amplectenti negotium exhibere.
               Auondunum. Anglicè Hamtoncourte.
            
            
               B.
               Balduinum. Britannicè Treualduine, id est, oppidum Balduini. Nunc autem Gallicè Montegomerik appellatur, id est mons Gomericus à Rogero Gomerico comite Alenconio, & duce medij ordinis Normannorum in bello, quo vicit Anglos Gulielmus postea rex. Hic Gomericus liberalitate Gulielmi regis factus est comes Salapiae, & Aruntinae vallis. Robertus vero Gomerici filius, cui nomen á Belesmo vir bello strenuissimus Sudosaxones eiusdem Gulielmi dono in ditionem suscepit.
               Banchorus. vulgò Bangor, nota pontificum apud Segontios sedes. Nomen autem loco inditum á Ban, & Choro. Ban Britannicè significat locum editum, conspicuum, designatum, & fama celebrem, Chorus notioris significationis vocabulum est, quám vt interprete indigeat. At non hic locus est, cuius mentionem fecit Beda Girouicensis secundo capite secundi libri Anglo saxonicae historiae, vbi monachorum duo millia & centum fuisse commemorat. Erat autem, ne curiosi dubitent, in ripa Deuae fluminis. Nunc tota concidit, & locus aratrum patitur. At non vna concidit & loci fama. Sunt qui scribant Pelagium, in quem scripsit D. Augustinus, hîc aliquandiu studuisse. De quo Prosper Aquitanicus.
Aut hunc fruge sua aequorei pauêre Britanni.
Crediderim & huius loci incolam fuisse Gildam Britannicae scriptorem historiae. Satis constat ex secundo capite secundi

libri Bedae de Anglosaxonum historia Dionotum virum cum eruditissimum, tum sanctissimum huic collegio praefuisse: atque adeo, vt ego colligo, synodo ab Augustino Anglorum Apostolo congregatae interfuisse.
               Bardus. Britannicè Barthe. Sunt qui bardum stupidum interpretentur. At Gallis, teste Nonio, is bardus, fuit qui virorum illustrium facta canebat. Quo nomine & vates suos Cambri vel hodie lingua appellant Britannica. Lucanus lib. 1.

                     Vos quoque qui fortes animas bello
                           
                              
                           
                           que
                         peremptas
                     Laudibus in longum vates demittitis aeuum
                     Plurima securi fudistis carmina bardi.
                  
Bardorum meminit & Srabo geographus lib. 4.
               Bellini castrum, nunc turris Londinensis. Est etiam sinulus vicinus Bellini nomine dictus, nauibus accommodus Hîc, quoniam in castri mentionem incidimus, operae pretium est studiosum antiquitatis admonere, fuisse alterum Londini castrum ad occidentem in ripa Tamesina, de quo Stephanides scriptor elegans in libello, quem aedidit de siru, & ritibus vrbis Londinensis, mentionem facit. Ruinam patiebatur magnam tempore Gulielmi primi regis Angliae: quo regnan re ignis latè per vrbis regiones grassata est, & partem Paulinae basilicae orientalem inuasit, foedauit, & á fundamentis concussit. Nec multo post beneficio regis, chorus Paulinus potestatem impetrauit vt vim maximam saxorum á castri ruinis in suos transferret usus. Longo post temporis interuallo, Bradouardinus Cantiorum archiepiscopus secta Dominicanus collegium suis in ipsa castri area magnificè aedificans, quod reliquum erat murorum, sustulit. Sic castri memoria omnis, nisi ꝙ urbis regio, aut insula, quae Fluentanae portae adiacet Castellana vocetur, perijt. Sed quò me rapuit oratio
               Boguelthum. Britannice Bog welth. De hoc loco Nennius rerum Britannicarum scriptor, paucula quaedam refert.
               Brangonia. Britannicè Cairurangon, Anglice Vvirecestre.

Quidam hanc esse putant urbem, quam Antoninus Brauonium uocat: quidam autem Viroconium, quibus ego quodammodo subscribo. Non desunt qui Brugam Brauonium: & wreken cestre urbem omnino dirutam tertio a Salapia in ripa Sabrinae lapide Viroconium appellent. Vigornia non est nomen admodum nouum. Iosephus Anglus poeta elegantissimus huius urbis meminit in praefatione operis de bello Troiano, quod transtulit 
                     〈 in non-Latin alphabet 〉
                  , ex Darete Phrygio, & Balduino Cantiorum archiepiscopo, qui Tyri obijt dedicauit. Hic liber in Germania nuper, sed deprauatissimè impressus est, addito Cornelij Nepotis Romani titulo. Floruit tempore Richardi regis Angliae: cui ob admirabilem in bellis gerendis fortitudinem Cor leonis nomen inditum.
               Brecheniacum oppidum fama celeberrimum, quod á Brechano quodam regulo, ut referunt annales Cambricorum scriptorum appellationem cepit. Antiquitus lingua Britannica dicebatur Aberhondeny ab Hondeno amne praeterlabente & ibidem se cum Isca flumine commiscente.
               Britannia prima, ut ego coniecturam facio, ea fuit, quae nunc Anglia. Britannia uero secunda quae modo Scotia. De hac diuisione scribit Sextus Rufus: scribit & Vibius Sequester Hinc est quod Britannias numero multitudinis apud Latinos autores legimus.
               Bruga, alias Burgus, & Berga. Anglicè Brugenorth. At unde Northe a recentioribus sit additum non satis constat. Constat autem nemorosum saltum, cui nomen Morphe urbi adiacere. Huius urbis, inter alios autores multos, is meminit, qui paralipomena opus tersum, & spectabile annalibus Asserij Meneuensis Scribae, & praeceptoris Alfredi regis Visisaxonum adsuebat. Hic est ille Asserius, quo adiuuante, rex nunquam satis laudatus Alfredus Isiacas scholas, quas nunc á uado Isidis pro Ouseforde, Anglice, sed corrupte, Oxforde appellant, instituit. Et ne quis de nomine dubitet antiquitas etiam nunc

manet in Ouseney, id est, Isidis insula suburbio celebri. Non enim Tamesis urbem praeterlabitur, sed Isis,. Tama uero & Isis longe inferius ad pontem coeunt Durianum, uno
                     
                        
                     
                     que
                   deinde alueo Caleuam Atrebatum, id est walengaforde petunt
               Bosuenna celeberrimum hac memoria totius Coriniae emporium. Recentiori nomine nunc Bodmine appellatur. Locus quidem illustris est, cum monumento Petroci Britanni uiri sanctitatis opinione olim clarissimi: tum maxime donationibus Aethelstani Anglosaxonum monarchae, qui uel uniuersam Coriniorum prouintiam in suam uictor felicissimus redegit potestatem. Adelstow. id est, Aedelstani locus oppidum piscatoribus cognitissimum, quod uulgo Padestow uocatur, argumento & quidem manifesto est uictoriae.
            
            
               C.
               Caledonia sylua Romanis scriptoribus cognitissima. Vnde & Britanni, & Scotti eiusdem incolae Caledonij dicti Martialis poeta lib. 6. epigrammaton, sic scribit ad Q. Ouidium. Quintae Caledonios Ouidi visure Britannos.
Lucanus libro sexto.

                     Aut vaga cum Thetis Rutupinaque littora feruent
                     Vnda Caledonios fallit turbata Britannos.
                  
Statius libro quinto syluarum.

                     Quanta Caledonios attollet gloria campos.
                  
Silius libro tertio belli Punici de Vespasiano loquens.

                     Inque Caledonios primus trahet agmina lucos.
                  
Autoritate veterum scriptorum constat, duas olim in Britannia magni nominis fuisse syluas: quarum quae prima Caledonia à frigidis, vtego colligo, montibus dicta est: altera verò à Saxonibus Andredeswalde, de qua Henricus Huntendunensis scribit in sua historia. Porrigebatur autem ab ea parte Cantij, quae nunc à syluis Vvaldia appellatur, vsque ad Dammonios, teste autore cum veteri, tum docto quidem illo, qui suorum temporum res gestas historiae Asserij Meneuensis annexuit.
               
                  Cambria montana regio est, quo Britannorum reliquiae Saxonum fugientes tyrannidem commigrauêre. Hanc barbara gens patrio uocabulo wallon appellabat. Germani verò peregrinos omnes & Gallos maximè wallos nominabant Vnde ortum ut Cambria wallia, & Cambrigens Britannica Galli, siue walli dicerentur. Syluester Giraldus Meneuensis, cuius fit mentio in decretis, Rom. Pontificum, homo, ut illa ferebant tempora, uixit enim annis abhinc pene quadrin gentis, nitidè, tersè, & eleganter eruditus, non dissimilia de wallis, & primus quidem, quod ego sciam, nostrorum omnium in libello cui titulus Topographia Cambriae scripsit: Tantum abest ut Polydorus, alijs multis nominibus orbi commendatus, haec primum luci restituerit.
               Catguilia. Britannicè Catguili: at nunc corruptè Kidwelly. Nomen loco inditum á catto, & cubili. Mauritius Londinensis uir magnae potentiae tempore Henrici secundi Anglorum regis, oppidum muro cinxit, arcem
                     
                        
                     
                     que
                   posuit.
               Catyeuchlani, de quibus Ptolemaeus, Chilternicos montes, & partem prouintiae maximam, cui nunc Heortfordia nomen inhabitabant. Ciuitas uero illorum primaria erat, teste Ptolemaeo, Verolamium, ex cuius ruinis accreuit Fanum Albani.
               Ceretica regio: nunc Cairdiganshire, cuius est frequens in libris Syluestri Giraldi mentio.
               Colunus fluuius. Britannicè Colunne, uulgò Clunne, unde & castro nomen inditum, quod & subinde Colunwi Cambrorum lingua appellatur. Incrementa cepit ab Alanis uiris in ea regione longè potentissimis.
               Conouius fluuius: Conewy. Hinc Conouium urbs in Itinerario Antonini. Eaduerdus Longus rex Anglorum, debellatis Venetis, hanc urbem muro quadrati lapidis pulcher rimo cinxit, arcem
                     
                        
                     
                     que
                   restaurauit.
               Coryletum. Britannicè Trekelthle. Anglicè Hay. Hic eruuntur Romanorum numismata, quae urbis antiquitatem

facile indicant.
               Corinia á Corino duce, vt tradunt Britannicae scriptores historiae, dicta est. Sunt qui hanc regionem Cornubiam appellent, vt Asserius, & alij. Sunt & qui Cornugalliam appellent, vt Gulielmus â Maildulphi curia historiographus imprimis illustris, & alij, quibus Polydorus subscribit. Tilbirius Anglus in historia sua hanc regionem Cornubriam, quasi sit cornu Britanniae, vocat. Ego verò si liberè mihi liceret dicere id, quod sentio, pronuntiarem potius Cornewalle personare Coriniorum Galliam: siue Corinienses wallos. De Vvallis paulo superius diximus.
               Claudia. Britannicè Cairglo. Anglicè Glocestre. Haec vrbs vt apparet ex historia Nennij Britanni non desumpsit sibi nomen á Claudio imperatore Roman. sed ab aliquo recentiore Claudio. Ptolemaeus Claudiae non meminit. Corinij ciuitatis rectè meminit: quam & caput Dobunorum fuisse depraedicat. Hinc coniectura, & quidem vehemens est, non effloruisse Claudiam primis Romanorum in Britanniam venientium, sed postremis annis. Antoninus Glanouentae meminit. At non possum adfirmare hanc eam olim fuisse, quae modo Claudia.
               Cragetum. Britannicè Craigeth: á crago, id est, saxosa, rupe in qua sita est.
            
            
               D.
               Demetae, gens australem Cambriae partem incolens. Vnde Demetia, & Demeticus. Ptolemaeus Demetarum meminit.
               Deua fluuius vulgo Dewe, & De: á quo Deua ciuitas, quae Britannicè Cairlleom ar dour Dew vocatur. Anglicè verò Legacestre: nunc detruncato vocabulo Cestre.
               Deuania regio à Deua flu. quae modo Cestreshire.
               Deuanum littus vbi Deua aestum patitur.
               Dobuni olim eam possidebant regionem, quam nunc Claudianam vocant, id est, Glocestreshire. Eorum vero prima

ciuitas fuit Corinium á Corino fluuio vicino sic appellata. Britannicè dicta est Cair Keri, vel rectius Cori. Saxonicè autem Churncestre: deinde & Cirencester, at nunc, ablata media vocabuli parte, Cicestre. Hic ingens vis numismatum imaginibus Caesarum, lege Britannis imposita, signatorum reperiuntur. Paucis abhinc annis ibidem erutae inter moenio rum rudera tabulae. Ro. literis inscriptae.
               Doris, quae & Durus. Hunc portum nomine Dubris appellat Antoninus: vulgo Douer appellatur.
               Durouernum Ptolemaeo, & Antonino ciuitas cognita. Beda hanc vocat Doroberniam. A Saxonibus Cantewarbyri, id est, Cantiorum curia dicta est.
               Duneuetum. Britannice Duneueth, vrbs prima totius Coriniae in editissimo monte sita. Recentiores hanc appellauerunt Lanstuphandune, id est, fanum Stephani in monte Ab hac ciuitate oriundi Duneueti, quorum familia etiam nunc apud Icenos, siue Volcas boreales clarissima est. Hinc Thomas eques plane incomparabilis, & alter Aiax, qui naumachia ingenti omnium Anglorum dolore perijt. Hinc prodijt & Henricus eques nobilissimus, idem
                     
                        
                     
                     que
                   literatorum fautor maximus. Nomen autem familiae antiquum à vulgo detruncatur, pro Duneuetis enim Neuetos appellant.
               Dugladia. Britannicè Aberduegleuy .i. ostia duorum gladiorum. Est enim ibi confluentia duorum amnium, quibus Gladius nomem inditum. Syluester Giraldus in opere cui titulus Odeporicon Cambriae hanc vrbem recenti vocabulo Hauerforde appellat, corruptè, nisi ego male iudico, ꝓ Aberforth, quod sonat ostia vadi. nostra aetas locum nomine Herefordae occidentis designat
            
            
               F.
               Fanum Andreae in ripa Themidis. Britannicè Llanandre vulgò Presteine.
               Fanum Mauditi. Britannicè Saincte Maws.
               Fanum Paterni. Britannicè Llanbaterneuaur, id est

fanum Paterni magni.
               Falensis portus: vulgò Falemuthe hauen.
               Ferulega vulgo à Saxonibus Ferlege dicta. Nunc autem Britannicè Heneforth, id est, vetus vadum. Anglicè Hereforde. Caradocia, quae Anglicè Kencestre vocatur, in magno fuit pretio, ante conditam Ferulegam. Distat autem à Ferulega plus minus tribus passuum millibus.
               Forum Iouis. Britannice Merkiu, oppidum in littore situm, qua itur in insulam Michaeliniam.
            
            
               G.
               Geuenna. Britannice Abergeuenny. sic dicta à fluuio eiusdem appellationis, qui eo loco in Iscam defluit
               Guainia Britannicè Guaine. Diuiditur in superiorem & inferiorem. Nunc autem Anglicè vocatur Chirke, & Chirkelande.
               Guiralia. vulgo Vvirehale.
            
            
               H.
               Hugo Lupus comes Deuanus, siue Castrensis, beneficio Gulielmi Nortomanni, qui Anglos debellauir. Cuius silius, ac haeres Richardus naufragio perijt vna cum Gulielmo Henrici primi regis Angliae filio.
            
            
               I.
               Iccius portus: nunc Calice. Crediderim Gessoriacum Bononiam hac dici aetate.
               Iceni, quantum ego ex Antonino colligere possum, eam incolebant regionem, quam nunc Volcae aquilonares, qui Anglice Northefolkmen vocantur. Barbaris Britanniam vi occupantibus Icenorum nomen extinctum est, & Ostro Anglorum fama ibidem in immensum excreuit, quibus & Reguli à Meroualdo praefuerunt. At vbi regij nominis dignitas apud hanc emarcuisset gentem, victores Dacici generis Comites eidem designati sunt. Postremo regnante Gulielmo primo Nortomanno Bigotius ex Britannia

continentis Volcas in ditionem accepit suam. Venta vrbs olim Icenorum prima, quae nunc Saxonico vocabulo Northewiche dicitur. Retinet vel hodie pristinum decus. Est & in fluuio praeterlabente nominis antiqui, quanuis leue quidem illud, vestigium. Praedicat haec ducem suum Thomam Houardum Scottomastigem. Praedicabit & Henricum Regnorum comitem eius filium iuuenem elegantis literaturae planè studiosissimum.
               Isca. Britannicè Cairlleon ar wiske. Dicta est etiam á Latinis Iscelegia. Isca fluuius rapidissimus, cuius in Nigro monte est ortus, vrbem alluit. Est & Isca, teste Ptolemaeo, ciuitas Dumnoniorum. Britannicè dicitur Cairuske, Anglicè, sed corruptè, Excestre.
            
            
               L.
               Laceius comes Lindisianus, siue Lindocollinus beneficio Eaduerdi Longi regis Angliae. Lindis fluuius, a quo vrbs celeberrima per quam defluit, nomen antiquitus accepit, & adhuc retinet. Ab eodem etiam flumine prouintia Anglicè Lincolneshire dicta, appellationem habet.
               Ledcuria. Anglicè Ledbyri prope Treescop.
               Leofricus Comes Merciorum vir cum ditissimus, tum pijssimus, & D. Eaduerdo eius nominis ante aduentum Nortoman norum in Angliam tertio longè charissimus.
               Leonis castrum. Anglicè, vt ego arbitror, Holte.
               Luda, vulgo Ludelaue, & Ludlo. Magna equidem cepit haec vrbs incrementa a Piperellis, & Mortimarijs.
               Lupinum▪ Anglicè, Vvolphehaule.
            
            
               M.
               Maiseuetae olim incolebant orientalem Cambriae limitem ad sinistram qua Vaga defluit ripam: A quibus ea vrbs Britannicè Maiseueth dicta est, quae nunc Radenor. Nomen vero gentis a pratis laeta fertilitate luxuriantibus crediderim exortum esse. A tempore Ossae regis Merciorum longè potentissimi,

cui lis, & simultas erat, vt apparet ex epistolis Flacci Albini Eboracensis, cum Carolo magno, cepit luculenta incrementa Hereforda, vrbs clarissima Ethelberti regis orientalium Anglorum, ac martyris monumento, & gentis prima sedes meritò habita est. Ego aliquando legi apud Marianum Scottum, & Rogerum Houedenum historiographos, atque adeo alios rerum saxonicarum scriptores Maiseuetas aliter Masegetas & Magesetas, sed nomine indignè mea quidem sententia luxato, vocatos.
               Maridunum. Britannicè Cairmardine. Hîc natus fuit Ambrosius, vnde Maridunensis dictus, vir in mathesi, vel ad miraculum vsque eruditus. Vulgus Britannorum ex Maridine mutata. A. litera in E. & D. in L. fecere Merline, & donum prophetiae temerè ei imposuerunt. Arbitror huius arte coronarium illud opus ingentium saxorum, trophaeum sanè spectabile in campo Seueriano, non procul ab Ambrosia oppido, fama celebri, erectum fuisse. Nam quod quidam scribit eò transuectas fuisse moles illas ex Hibernia vanitas est, & quidem merissima. Legi ego aliquando, si rectè memini, in Topographia Hiberniae, libello Syluestri Giraldi, simile trophaeum in Chillarao Hiberniae monte, tempore Henrici secundi regis Anglorum extitisse.
               Mailoria regio in finibus Cambriae Deuae flu. vicina. Ethaec quidem diuiditur in Cambrianam, quae nunc Bromefelde, & Saxonicam.
               Mediolanum. Anglicè Lanecastre, à Lano flumine praetercurrente. Ab hoc quoque flumine Lanesdale, id est, Lani vallis nomen obtinuit. Hanc vrbem attribuit Ptolemaeus Ordouicibus. Sunt qui coniecturam faciant Mancester eam esse vrbem, quam Ptolemaeus Mediol anum vocat. Collimant rectius qui ex Antonino colligunt Mancinium eam esse vrbem, quam nostra aetas vocat Mancester, claram videlicet Hirci & Iridis confluentia.
               
                  Mellenius mons, vulgò Melennith: celebris est cum agris pascuis, tum foetura bellatorum equorum.
               Meneuia. Britannicè Hene menew, id est vetus rubus: nunc appellatur Fanum Dauidis.
               Meruinia regio ad boreale littus Cambriae sita, partim
                     
                        
                     
                     que
                   tendens versus austrum. Nomen verò accepit à Meruino trium filiorum Rotherici Magni Cambriae monarchae primogenito. Veneti cessere in partem Meruino. Poisia in ditionem Anaranti eius fratris deuenit. Cadelius tertio genitus Demetas regebat.
               Mona. Britannicè Terre Mone. Haec ab Anglis ui occucupata, Anglesey dici cepit, id est, Anglorum insula. Polydorus Vergilius uir cum magna lectione, tum iudicio in rebus multis planè singulari, aliter sentit, contendit
                     
                        
                     
                     que
                   miris modis ex Meuania Monam facere. Si nomen, quod uel adhuc retinet Si urbs, quae è regione sita est, unde & nomen Aruonae pro Armone habet: Si traiectus breuissimus quidem ille, cuius & Romani scriptores meminerunt: Si Penmona promontorium, quae dictio caput Monae significat: Si arborum ingentes trunci, ac radices sabulo obtectae, quae latè per Monae littora eruuntur: Si abietes mirae longitudinis in uligino sis campis passim sub terra inuentae non satis probant eam olim Monam fuisse, quae nunc Anglesey uocatur, nihil amplius in praesentia dicam, nisi quod decimo quarto apud Tacitum libro haec legerim. Excisi
                     
                        
                     
                     que
                   luci saeuis superstitionibus sacri. Ego uerò & meritò assurgo Polydoro. Praestitit in historia, quae potuit optima. Si meliora potuisset, facile quidem uoluisset. Quo nomine & posteritas multum ei debebit. Sed ut conniueam in meridie, & indulgeam manifestis. erroribus, qui frequentiusculè erudito occurrunt lectori, siue ille per ignorantiam, siue, ut candidus interpretor, per incuriam peccauerit, mihi nec commodum, nec aequum uidetur. Quando amor erga patriam meus, & ueritas

ne faciam prohibent, & quidem seuerè. Mihi profectò si esset cum eo familiaritas ulla, ingerere me nec possum sed neque uolo, liberè illum, at oportunè, interim nec minus candidè & modestè admonerem ut sexcentas eiusmodi maculas in historia, quam aedidit, elueret. Nec dubito quin ille, quo est candore, qua prudentia, quo iudicio, lubens faceret.
               Monouaga. Britannicè Mongowy. Anglicè Monemuthe. Hanc sic circumloquor. Iuncta Vagae Mona, à confluentia.
               Morini, gens Gallica quorum vrbs Teruana. Est & Caletum vrbs Morinorum. Gratius poeta, de quo Ouidius mentionem facit, haec scribit in libro de venatione.

                     Quid freta si Morinum dubio refluentia ponto
                     Veneris, atque ipsos libeat penetrare Britannos
                  
               
               Murus fluuius & aestuarium. vulgo Mersey. Hic diuidit Laniam à Deuania. Oritur autem in ipsis Eboracensis prouintiae limitibus.
            
            
               N.
               Neouenta. Britannicè Castelleguente. Saxonicè Strigule: Vnde & Comites Strigulienses à Comite de Ogy Gallo originem ducentes: quorum Richardus vir cum stemmate Clara norum illustrissimus, tum bello vndecun
                     
                        
                     
                     que
                   clarissimus, Hiberniam primus Nortomannorum omnium, qui in Angliam commigrauerunt, petijt, victor
                     
                        
                     
                     que
                   rediens, accepta prius in vxorem Eua Deronitij Lageniae reguli filia, ingentem aperuit Henrico secundo Anglorum regi insulae potiundae fenestram. Recentiores hanc vrbem appellauerunt Chepestow, id est, forensem locum. Ego autem Nouam appello Ventam ad differentiam veteris, quae plus minus quatuor passuum millibus distabat, qua recta ad urbem Legionum itur. Haec erat, ut coniectura ducor, Venta Silurum, de quibus suo loco dicemus. Nunc tota concidit, & seges est ubi Troia fuit. Vestigia fossae & ualli adhuc manifesta.

Extant etiam & inter moeniorum rudera aliquot turriculae, sed semirutae. Ptolemaeus Bullaeum ciuitatem Silurum praedicat. An ea sit Strigulia nescio. Coniectura est vrbem captam, direptam, incensam denique fuisse: quo tempore Heraldus Cantiorum Comes, vir bello strenuissimus, iubente Eaduerdo rege Saxonici stemmatis tertio, Silurum latè terras deuastabat, trophaea
                     
                        
                     
                     que
                   Latinis inscripta literis passim per Cambriam erigebat, quorum & Syluester Giraldus in Cambriae descriptione meminit.
               Neueria. Britannicè Aberneuer: sicautem dicta, quod in ostijs Neuerae fluminis sita sit. Nortomanni victores oppidum Nouum portum appellauerunt, quorum dux, si bene memini. Martinus quidam Turonensis fuit.
               Nidus. Britannicè Nethe, à fluuio eiusdem nominis sic dictus. Grannouillanus ex progenie Nor tomannica beneficio Haymonis Comitis Claudiani, qui Iustinum Morganiae regulum debellauit, sedem sibi, suisque posuit. Erat enim è numero duodecim nobilium, quos Haymo Pares vocabat, & subpraefectos genti à se deuictae magnanimus constituebat
               Nouum castellum. Britannicè Castelle newith. Anglicè Newburge, & Newporte.
            
            
               O.
               Oncus fluuius, vulgo Onke dictus, per radices saltus Colunensis magno labitur murmure, & paulo superius, quam est situs Colunensis castri, in Colunum fluuium se exonerat.
               Ostuthus flu. â quo nomen sumpsit vrbs in ostijs eiusdem posita. Britannicè appellatur Aberostuth. Hîc Ridial, vnus de tribus fluuijs, qui ê Limonio monte famosissimo descendunt, in Ostutum se exonerat, unaque Oceanum suum petit
               Oswaldia. Britannicè Croix Osualde, id est crux Osualdi. Nomen autem urbi inditum ab Osualdo uiro christiano, & Northumbrorum rege à Penda paganissimo Merciorum tyranno non procul ab eo loco cruenta pugna interfecto:

cuius & Beda Girouicensis capite octauo libri tertij historiae Anglosaxonum mentionem facit. Potenua Alanorum quibus fauebant primi Nortomannici generis in Anglia reges, magna huic incrementa dedit. Aruntina vallis iam possidet Alanos, sed prima fortunae munera debent Osualdiae, quam vel adhuc sub ditione tenent.
            
            
               P.
               Penlinum. Britannicè Penllinne, Latinè Caput lacus. Vnde vicina latè regio Penlinia, nota Meruiniae centuria, appellatur.
               Pennouernum. Britannicè Penguerne. Latinè, interprete Syluestro Giraldo Meneuensi, Caput Alneti. A quo nomine non abludit Salapia recentioris memoriae vocabulum. Angli hanc vrbem Shrobbesbyri, dictione nec inepta nec multum à priori dissidenti vocant.
               Penmona. Britannicè Penmone. Latinè caput, vel pro montorium Monae. Haec pars tenui aestuario diuiditur ab insula, quam docti Sirioliam à Siriolo heremita vocant, licet à vulgo Anglorum Presteholme, id est, presbyterorum insula, eadem nominetur.
               Pons Vainus. Britannicè Ponte vaine. Latinè Pons saxeus. Anglicè, sed corruptè, Cowbridg. Non enim significat Ponteuaine Pontem vaccinum, sed saxeum. Maine saxum vel lapis est. Mutatur autem M. in V. idiotismo linguae Britannicae.
            
            
               R.
               Ranulphus Comes Deuanus, siue Castrensis, Palatini titulo, tum etiam ditione Lindo collina, & Huntendunensi insignis. Hic acerrimo contra Saracenos bello se praeclarissimè gessit. Castra insuper munitissima in sua Deuania vel ab ipsis erexit fundamentis.
               Regiodunum. Anglicè Cuningesdune, vulgò etiam

Kingestoune.
               Regni olim habitabant vbi nunc Sudorheij, partim
                     
                        
                     
                     que
                   Sudosaxones. Regnorum meminit Ptolemaeus.
               Robertus de Belesmo filius Rogeri Gomerici Comes Aruntinae vallis, quae vulgò Arundale, Salapiae, & Sudosaxonum merito ab Henrico eius appellationis primo rege Angliae multatus, quod armis malam caussam, laesa domini sui maiestate, defendisset.
               Rosseria. Britannicè Henerosser, id est, uetus Rosseria ubi olim palatium Principis Venetorum.
               Rossi. Anglicè Denbighlande menne. Rossia verò ipsa prouintia.
               Rutheni. menne of Ruthine lande, vbi & Ruthenum emporium. Declinante Cambrorum imperio, & omni Venetorum dignitate sublata, Rutheni peruenere in potestatem Graiorum, qui nostro seculo beneficio Eaduerdi Plantagenistae regis Angliae Comites Cantij designati sunt. Prima autem Graiorum gloria enituit in Codenoro castello Durouentanae prouintiae. Est enim Durouenta, siue Doruentio vrbs celebris à fluuio eiusdem nominis praeterlabente sic dicta. Angli vulgò hanc vocant Darby, fluuium verò Darwente mutata tantum vna Britannici nominis litera. Hinc etiam oriundus Henricus Graius Durotrigum Limitaneus, vir cum fortunis amplis splendidissimus, tum praeterea bonarum literarum amator longè candidissimus..
               Rutupinum littus maximè illa ora maris, quae adiacet Rutupino portui, ubi nunc Sabulouicum uulgò Sandwike. Aliâs apud Romanos scriptores significat totum littus Cantianum, de sumpta à loci excellentia appellatione. Lucanus libro sexto.

                     Rutupin aque littora feruent.
                     Iuuenalis satyra quinta.
                     Rutupinoue edita fundo
                     
                        Ostrea callebat primo deprendere morsu.
                  
Rutupiarum meminit Ptolemaeus, & recentior eo Antoninus. Vrbs haec antiquitus sita in Thanato insula: sed nunc, quia Durus fluuius alueum mutauit, insula excluditur. Sita fuit loco utcunque edito & confecta penè tota ex coctis late ribus maiusculis quidem illis. Extant adhuc ingentes moeniorum ruinae, & Romanorum numismata, passim ab aratris eruuntur. Constat autoritate Gotcelini Bertiniani, Rutupinum fuisse regiam. D. Aethelberti regis Canij, quo tempore applicuit sanctus Augustinus Anglosaxonum apostolus. Distat autem à Sabulouico plus minus mille passibus. Ruina vrbis Rutupinae initium, atque adeo incrementa dedit Sabulouico. Haec vrbs ab Anglis, teste Beda cap. 1. libri primi historiae suae. dicta est Reptacester, nunc autem Richeborow.
            
            
               Salinae. Anglicè. The wiches. videlicet Nantouicum Nortouicum, & Dirtouicum, in quibus locis sal purissimus conficitur.
               Sacrum promontorium. Anglicè Haligheued. Britannicè Cairkiby, à Chibio viro sanctitatis nomine claro loci incola. Hoc promontorium à Mona tenuissimo separatum est aestuario, vnde & breuissimus & commodissimus Venetis in Hiberniam traiectus.
               Segontinum littus, quod nunc Aruonicum
               Silicis castrum. vulgò Flinte castelle.
               Silures, vt ego ex Antonini itinerario colligo, eam regionem inhabitabant, quae nunc Vvencelande appellatur. Sunt qui putent Silures ad aquilonem habitasse. Ego verò nihil in hac parte pronuntio. Illud interim dicam non minus liberè quam verè, nun
                     
                        
                     
                     que
                   scripsisse aliquem, cuius mihi crassior visa est ignorantia in eruenda Britannicarum rerum antiquitate, quam Hectoris Boethij Scotti, tam sunt quae in hac parte scribit fere omnia 
                     〈 in non-Latin alphabet 〉
                  . Quid enim est à Romanis in Britannia penè factum, quod ille temerè ad Scottos non transferat? Et erat tamen

ille mediocriter eruditus, sed fide longè alia, tantum animi adfectus erga patriam valent, quam ego in historiarum scriptore facilè admitterem. Sed ad Silures redeo, quorum vultus coloratos fuisse, ferunt. Id enim commune & alijs Britanniae gentibus. Martialis in Xenijs.

                     Barbara de pictis veni bascauda Britannis
                  
Ptolemaeus Sylures ꝑ y. scribit, & Bullaeum vrbem genti attribuit
               Seueria. Anglicè Vvilugshire, contractè Vvilshire. Dicta est autem Seueria ab vrbe eiusdem regionis principe, quae & nomen accepit à Seuero imperatore, & Anglicè Seueresbyri olim appellabatur, nunc verò Saresbyri. Latinè ad verbum Seueri curia. Hanc vrbem suae restituit antiquitati Ioannes Seuerianus Anglus beneficio Henrici secundi Anglorum regis episcopus Carnotensis in opere vndecunque elegantissimo, cui titulus Polycraticon. Concidit penè tota ad solum vsque antiqua Seueria. Noua non procul inde sita est loco humili ad confluentiam Auonae & Vilugi fluminum. Commigrationis à veteri vrbe loco quidem excelso posita ad vallem irriguam aquae penuria in causa fuit: partim etiam & castellanorum in clericos iniquitas. Vtque vetus vrbs floruit sub Osmundo Durotrigum comite, & postea episcopo Seueriano, ac deinde liberalitate Rogerij eiusdem sedis episcopi, ac Henrici primi regis Angliae à thesauris: sic noua Richardi Pouerij episcopi cum industria, tum impensis, regnantibus Richardo primo, & Ioanne Angliae regibus, caput attollere cepit. Sunt qui vrbem Caesaris Burgum appellent: sed praefero Seueriani iudicium.
            
            
               T.
               Taua vrbs. Britannicè Cairtaphe. vulgò Cairdif. Taua fluuius praeterlabitur: vnde & nomen loco aptè inditum.
               Tegaeus lacus. Britannicè Llinne Tegey. Anglicè Pim blemere.
               Themis fluuius. vulgò Theme, & Themde.
               
                  Theoci curia. Anglicè Theokesbyri. Quidam putant emporium à Theodosio nomen accepisse. Gulielmus à Maildulphi curia à 
                     〈 in non-Latin alphabet 〉
                   Graeco vocabulo, quia ibi templum Deiparae sacrum, nomen deriuatum putat: cuius ego tamen sententiae non facilè accedo.
               Tiuaei ostia. Britannicè Abertyue, à Tiueo flumine. Nunc dicitur Cairdigan.
               Trebocca. Britannicè Trebuclo, oppidum à capris denominatum. Anglicè Knightetoun.
               Trecastellum. Britannicè Trecastelle. Nunc autem Gallicè Beaumariske.
               Trelinum. Britannicè Trellinne. Anglicè Vvalchepole. Oppido nomen est à lacu vicino.
               Trenouantum. Britannicè Trenouante. Latinè oppidum nouum, vel, vt quidam non ineptè interpretatur, Troia noua. Quod autem Tre oppidum significet Britannica lingua tam notum est, vt comprobatione prorsus nulla egeat. Posset hîc aliquis obijcere Trenouantum oppidum Nouantum esse, vt Nouantes sit nomen gentis. Non admodum in hac parte laboro, prior tamen interpretatio magis arridet, vt gens uicina ab oppido, non oppidum à gente nomen sumpserit. Vtcun
                     
                        
                     
                     que
                   sit, nisi librariorum in causa error, parum recte mutauit Ptolemaeus Trenouantes in Trinoantes. At interim uenia danda Graecè scribenti si barbara nomina luxata referat, dum proportioni, & terminationibus suae linguae studet. Nolo hîc mihi fraudi, aut calumniae esse, quod Galfredum Monemutensem interpretem Britannicae historiae, ut illa tulerunt tempora, non omnino ineruditum, sequar. Interpres non scripsit historiam. Quis autem scripserit, plane incertissimum. Dixeris illam multis scatere erroribus. Fateor & illud habet etiam cum Romana commune. Tam clari posteris erant Romani, quam scriptorum uel eloquentia, uel adfectus eos facere uoluit. Anxiè quidem excussi, non modo

                  
                     〈1 page duplicate〉
                  
                  
                  
                     〈1 page duplicate〉
                  
                  
paginas omneis, verum etiam versiculos Britannicae historiae, gustaui
                     
                        
                     
                     que
                   vniuersi operis vel medullam ipsam. Gulielmus Paruus Brillendunensis canonicus collegij. Nouobur gensis apud Brigantes, qui nunc Eboracenses, Galfredum in praefatione historiae, quam scripsit de Nortomannis Angliae regibus, vellicat, mordet, denique lancinat. Ego verò vt Galfredum non omnino adprobo, ita neque improbo. Vnum hoc interim dicam, & quidem audacter, multa per Galfredum interpretem in Britannica elucere historia, quantum ad antiquitatem pertinet, quae paulo eruditiorem Gulielmo Paruo, suffragio Polydori quantumuis succenturiato, poscant. Et erat tamen ille, ne quem iusta defraudem gloria, vir sua aetate rerum temporibus recentioribus gestarum non ignarus, sed multo in scripturarum interpretatione, vt ex eius facile apparet libris, felicior. Quin ad Trenouantum redeo. Ego nondum satis video quid obstet, quo minus pronuntiem Trenouantum olim eam fuisse vrbem, quam & Londinum Britanni recentiori vocabulo appellabant. Vt autem praeclarae vrbes sua commutent nomina non est infrenquens. Londinij meminit Cornelius Tacitus libro historiae suae decimo quarto. Meminit & Ptolemaeus eo paulo recentior, secutus forsitan Fabium Pictorem in Britanniae descriptione, aut alium quempiam latini nominis cosmographum. Quanquam nisi ego omnino male iudico, luxatum est Londini vocabulum apud Ptolemaeum suo loco. Non enim Cantiorum vrbs fuit. Tamesis ingens aestus Cantios à Trenouantibus indubiè dirimebat. Barbaris etiam Britanniam vi occupantibus Londinum Mediosaxonum, & Ostrosaxonum, non autem Cantiorum erat. Et licet Ostrosaxonum regulus esset quodammodo cum alijs subregulis Aethelberti Magni regis Cantiorum beneficiarius, non tamen erat Londinum inter Cantiorum ciuitates connumeratum. Restituenda igitur vrbs praeclarissima Londinum natale solum meum suis Trenouantibus:

sic sibi, & vero constabit Ptolemaeus, cuius haec sunt uerba. Et magis ad exortum iuxta aestum Iamesam Trinoantes, quorum ciuitas Camudolanum. Hactenus Ptolemaeus. Est autem Camudolanum ea ciuitas, quae à Saxonibus Coluncester appellata est: nunc autem Colcestre. Ego uero arbitror à Coluno fluuio praeterlabente nomen urbi impositum fuisse: nisi quis sentiat eam à Colonia, cuius forsitan titulo enituit, appellationem accepisse. Absurdum erit post hac quaerere ubi locorum fuerint Trenouantes in Britannia, tam rectè cognito Tamesino aestuario. Polydorus Vergilius, uir alioqui doctissimus, Trenouantum temerè adscribit vrbi, quam nostra aetas Northehamton, ad differentiam Southehamton, corruptè pro Northeauondune appellat. Ducitur hoc argumento, quod vulgus hanc urbem contractè appellet Tranton, vt ille sibi vult, pro Trenouante. Northeauondune longè quidem distat à Tamesino littore, iuxta quod, uel Ptolemaeo teste, fuerunt Trenouantes. Nil mihi cum uulgo. Antoninus Banauenti meminit: quo nomine crediderim antiquitus Northeauondune appellatam fuisse. Nomen autem à Ban, & Auon coaluit. Ban, ut aliâs docui, significat locum conspicuum, & de fama excellentem. Auon fluuius est, qui per urbem labitur spectabilis ibidem duorum brachiorum ad pontem Thomasum confluentia. Pro Auon Romani dicebant Auen. Barbaries Saxonum, sublata penitus prima litera, & V. secunda facilè in N. uersa, ex Auene fecit Nene quam uel hodie appellationem retinet. Nomen flu. antiquum etiam nunc remanet in Auonaeualli oppido celebri, quae Anglicè Oundale corruptè pro Auondale. Haec ego curiose in gratiam Trenouanti mei.
            
            
               Vaga fluuius. Britannicè Gouwy. Angl. Vuy.
               Veneti sunt qui incolunt borealem Cambriae partem à Deuio flumine ad Conouij aestum. Vulgus scriptorum Venedotas appellat, & regionem Venedotiam.
               
                  Venetae alpes. Britannicè Craigeiriry. Latinè Montes niuiferi. Anglicè Snowdune. Ioannes Seuerianus scriptor suae aetatis longè eloquentissimus incolas horum montium uocabulo appositè Latino Niuicollinos uocat.
               Viriana sylua. Anglicè Vuyre foreste.
               Vrithlesia. Anglicè writelesham, contractè wrexham.
               Vrouicum urbs longè celeberrima scriptoribus, cum Latinis, tum Graecis, sic mea opinione dicta, quod in Vri fluminis sinu, qui nunc uulgò Vsa dicitur, sita sit. Vrbi autem Anglicè Vrewike nomen est: nunc autem contracto uocabulo Yorke. Est locus, si rectè memini, non procul ab hac urbe qui uel hodie hoc nomen retinet, eluxata tantum una litera, uidelicet Vrsewike pro Vreswike. Apparet ex antiquis donationum tabulis Saxonicè scriptis hanc urbem aliquando appellatam fuisse Euorwike, quod uerbum felicius, quantum ad primas dictionis partes pertinet, Latinum nomen refert. Sunt qui suspicentur, nec temerè illud, flumen quod urbem alluit, Isurum olim dictum fuisse, ab Iside, & Vro superius confluentibus. Ise fluuius à Saxonibus Ouse dictus. Argumento sunt Ouseforde, id est, Isidis uadum. Ouseburne, id est, Isidis aqua. Si haec coniectura ualet, ut certè plurimum ualere uidetur, Isurouicum aptum, elegans, rotundum etiam urbi nomen erit. Isurij meminit Ptolemaeus, meminit & Antoninus, uterque autem eam Brigantibus attribuit. Concidit Isurium: locus autem ubi fuit, nunc Aldeburge, id est antiquum oppidum appellatur. Non procul inde uicus est Borowbridge dictus, illustris quidem tribus Romanorum trophaeis instar pyramidum non procul inde erectis, ad occidentem uiae Vetelingianae, qua Lugubaliam recta itur. Distat autem ab Eboraco plus minus decem passuum millibus occidentem uersus. Fuit olim Eboracum regia sedes Brigantum, quamuis Hector Boêthius rerum Scotticarum scriptor dormitans Gallouidiam illis, si dijs placet, attribuat,

quae ad Nouantas, ut ex Ptolemaeo manifestè colligere licet, pertinebat. Non cecidit Eboraci gloria toties à Pictis, Scottis, Saxonibus, & Danis impetiti, donec furore Gulielmi primi regis Angliae, ob interfectam ibidem nobilium Nortomannorum custodiam, tota conflagraret, & deserta penitus aliquandiu iaceret. Gulielmus à Maidulphi curia hanc tam insignis vrbis cladem, ruinam
                     
                        
                     
                     que
                   in prologo libri tertij, quem de vitis pontificum Angliae scripsit, miserè de plorat. Hactenus in gratiam studiosorum antiquitatis Britannicae. Aspirent illi coeptis tam honestis quidem meis, & patriam luci, decori, antiquitati, denique & gloriae suae, siuequis locorum situm, seu potius facta memorabilia cognoscere cupiat, Deo Opt. Max. institutum fortunante, propediem restituam.
            
         
         
            
            Typographi errata sic corriges, candidissime lector.
            In accentibus, & incisionum notulis, aut omnino omissis, aut parum rectè appositis, utere tuo iudicio. Idem etiam facito in literis inuersis. In quaternione. a. facie prima, scribe aeditus per diphthongum, quia ueteres Ro. inscriptiones sic admonent, contra uocabuli originem. In. b. tertio, facie secunda, uersu autem quarto, lege ualens. In. c. tertio, facie prima, linea 14. lege puellum. Ibidem linea. 17. lege ualles. Ibidem linea. 19. lege montana. In e. 2. facie. 1. linea. 3. lege rectius, in libello. Ibidem facie. 2. linea. 5. lege Polydorus, aliter, sed parum rectè, de commigratione sentiens. In. e. 3. facie. 1. linea. 21. lege grassatus. In. f. 2. facie prima, linea. 29. lege Reodualdo. In. f. 3. facie. 2. linea. 12. lege occupata. Ibidem linea. 31. lege candidius. In. g. 4. facie prima linea. 21. lege, extrita de praepositione, & fama excellentem.
         
         
            LONDINI Apud Reynerum Vuolfium, in coemiterio Paulino, ad aeneum serpentem. 1543.
            
            
            
         
      
   