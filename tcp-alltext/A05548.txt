
      
         
            
            
            
               ❧ Ane Dialog betuix Experience and ane Courteour.
            Off the Miserabyll Estait of the Warld.
            ☞ Compylit be Schir Dauid Lyndesay of ye Mont Knycht alias, Lyone Kyng of Armes. And is Deuidit in Foure Partis. As efter Followis. .&c.
            
            And Imprentit at the Conmand and Expensis off Doctor, MACHABEVS, In Copmāhouin.
            Absit Gloriari, Nisi in Cruce Domini nostri Iesu Christi,
         
         
            
            THE EPISTIL.
            
               
                  
                  THOV Lytil quair, of mat miserabyll
               Weil auchtest yu, couerit to be wt sabyl
               renūceād grene ye purpur reid & quhit
               To delicat mē, yu art nocht delectabyll
               Nor ȝit tyll amorous folkis amiabyll
               To reid on the, thai wyl haif no delite
               Warldlye Peple, wyll haue at the dispyte
               Quhilk fyxit hes thare hart, and hole intentis
               On Sensuall Luste, on Dignitie, and Rentis.
            
            
               ¶We haue no Kyng, the to present allace.
               Quhilk to this countre, bene ane cairfull care
               And als our Quene, of Scotland Heretour
               Sche dwellith ī France, I pray God saif hir grace
               It war to lang, for the to ryn that race
               And far langar, or that ȝoung tender flour
               Bryng home tyll ws, ane Kyng and Gouernour,
               Allace tharefor, we may with sorrow syng
               Quhilk moste so lang, remane without one kyng
            
            
               ☞ I nott quhome to thy Simpylnes to sende.
               With Cunnyg Men, frome tyme that yu be kende
               Thy Vaniteis, no waye thay wyll aduance
               Thynkand the proude, sic thyngis to pretende
               Nochtwithstanding, ye straucht way sal yu wende
               To thame, quhilk wes the realme in gouernance
               Declare thy mynde to thame, with circumstance
               Go first tyll Iames, our Prince, and Protectour
               And his Brother, our Spirituall Gouernour
            
            
               
               
                  ❧And Prince of Preistis, in this Natioun.
               Efter Reuerend Recommendatioun
               Vnder thare feit, thow lawlye the submyt
               And mak thame humyll supplicatioun
               Geue thay in the, fynd wrang Narratioun
               That thay wald pleis, thy faltis to remyt
               And of thare grace, geue thay do the admyt
               Than go thy waye, quhare euer thow plesis best
               Be thay content, mak reuerence to the rest.
            
            
               
                  ❧To faithfull Prudent Pastourꝭ Spirituall
               To Nobyll, Erlis, and Lordis Temporall
               Obedientlye, tyll thame thow the addres
               Declaryng thame, this schort memoriall
               Quhow Mankynd bene, to miserie maid thrall
               At lenth to thame, the cause planelie confesse
               Beseikand thame, all lawis to suppresse
               Inuentit, be Mennis Traditioun
               Contrar to Christis Institutioun.
            
            
               And cause thame cleirlye, for tyll vnderstand
               That for the brekyng of, the Lordꝭ command
               His Thrynfall wande, of Flagellatioun
               Hes Scurgit, this pure Realme of Scotland
               Be mortall weris, baith be sey and land
               With mony terrabyll trybulatioun
               Tharefor mak to thame trew narratiounRe. xxiiii. & the .ii.
               
               That al thir weris, this derth, hunger, and Pest
               Was nocht, bot for our Synnis manefest.i. Cor. iii.
               
            
            
               
               
                  Gene. viiDeclare to thame, quhow in the tyme of Noye
               Alluterlye, God did the warld distroye
               As Holy Scripture, maketh mentioun
               Sodom, Gomor, with thare Regioun and Roye
               
                  Gene. xixGod sparit nothir Man, Woman, nor Boye
               Bot all wer brynt, for thare offentioun
               Iherusalem, that moste tryumphant town
               
                  Mathew .xxiii.Distroyit wes, for thare Iniquytie
               
                  Luc. xiii.As in the Scripture, planelye thay may se.
            
            
               ¶Declare to thame, this mortall miserie.
               Be sweird and fyre, derth, pest, and pouertie
               
                  Iere, xv.Procedis of Syn, gyf I can rycht discryue
               For laik of Faith, and for Ydolatrye
               For Fornicatioun, and for Adultrye
               Off Princis, Prelatꝭ, wt mony ane man & wyue
               Expell the cause, than the effect belyue
               Sall cease, quhen that the peple doith repent
               Than God sall slak his bow, quhilk ȝit is bent.
            
            
               Mak thaim requeist, quhilk hes the Gouernance
               The Sinceir word of God for tyll Auance
               Conforme to Christis Institutioun
               Without Ypocrisie, or dissimulance
               Causyng Iustice, hauld ewinlye the Ballance
               On Publicanis, makyng punyssioun
               Commendyng thame, of gude conditioun
               That beyng done, I dout nocht bot the Lorde
               Sall of this countre, haue Misericorde.
            
            
               
               
                  ❧ Thoucht God, with mony terrabyll effrayis.
               Hes done this cuntrie scurge, by diuers wayis
               Be Iuste Iugement, for our greuous offence
               Declare to thame, thay sall haue mery dayis
               Efter this trubyll, as the Propheit sayis
               Quhen God sall se, our humyll Repentence
               Tyll strange pepyll, thoucht he hes geuin lycence
               To be our scurge, Induryng his desyre
               Wyll quhen he lyste, that Scurge cast in the fyre
            
            
               Pray thame, that thay putt nocht thare esperance
               In mortall Men, onelye thame tyll aduance
               Bot principallye in God OmnipotentPsalme .c. xvii.
               
               Than neid thai not, to charge ye realme of France
               With Gounnis, Galayis, nor vther Ordinance
               So that thay be, to God Obedient
               In thir premyssis, be thay nocht negligent
               Displayand Christis Banar, hie on heycht
               Thare Ennimeis, of thame sall haue no mycht.
            
            
               Go hence pure Buke, quhilk I haue done indyte
               In rurall ryme, in maner of dispyte
               Contrar, the warldlis Variatioun
               Off Rethorick, heir I Proclame the quyte
               Idolatouris, I feir sall with the flyte
               Because of thame, thow makis Narratioun
               Bot cure thow nocht, the Indignatioun
               Off Hypocritis, and fais Pharisience
               Quhowbeit on the, thay cry ane lowde vengence
            
            
               
               ¶Requeist the Gentyll Redar, that the redis.
               Thocht Ornat termes, in to thy park not spredis
               As thay in the, may haue experience
               Thocht Barran feildis, beris nocht bot weidis
               Ȝit brutall beistis, sweitlye on thame feidis
               Desyre of thame, none vther recompance
               Bot that thay wald, reid the with pacience
               And geue thay be, in ony way offendit
               Declare to thame, it salbe weill amendit.
            
            *FINIS*
            Heirendis ye Epistil & follouis ye Prologe .&c.
         
         
            
            
               ❧THE PROLOGE.
            
               
                  
                     MVSING, And maruelling on ye miserie
               Frome day to day, in erth quhilk dois
               And of ilk stait, ye instabilitie (incres
               Proceding of the restles besynes
               Quhare on ye most part, doith thair mynd addres
               Inordinatlie, on houngrye couatyce
               Vaine glore, dissait, and vthir sensuall vyce.
            
            
               ¶ Bot tumlyng In my bed, I mycht nocht lye.
               Quhairfore I fuir furth, in ane Maye mornyng
               Conforte to gett, of my malancolye
               Sumquhat affore, fresche Phebus vperysing
               Quhare I mycht heir, the birdis sweitlie syng
               Intyll ane park, I past for my plesure
               Decorit weill, be craft of dame Nature.
            
            
               ¶ Quhov I ressauit confort naturall.
               For tyll discryue at lenth, it war to lang
               Smelling the holsum herbis medicinall
               Quhare on ye dulce, and balmy dew down dang
               Lyke aurient peirles on the twistis hang
               Or quhov that the Aromatik odouris
               Did proceid frome the tender fragrant flouris.
            
            
               ¶ Or quhov Phebus that king etheriall.
               Swyftlie sprang vp in to the orient
               Ascending in his throne Imperiall
               Quhose brycht, and buriall bemes resplendent
               Illumynit all on to the Occident
               
                  Confortand euerye corporall creature
               Quhilk formit war, in erth, be dame Nature
            
            
               Quhose douke impurpurit vestiment nocturnall.
               With his imbroudit mantyll matutyne
               He lefte in tyll his regioun aurorall
               Quhilk on hym watit quhen he did declyne
               Towarte his occident palyce vespertyne
               And rose in habyte gaye and glorious
               Brychtar nor gold, or stonis precious.
            
            
               ¶ Bot Synthea, the hornit nychtis quene.
               Scho loste hir lycht, and lede ane lawar saill
               Frome tyme hir souerane lorde that scho had sene
               And in his presens, waxit dirk, and paill
               And ouer hir visage, kest ane mistye vaill
               So did Venus, the goddes amorous
               With Iupiter, Mars, and Mercurius.
            
            
               ☞ Rychtso the auld Intoxicat Saturne.
               Persauyng Phebus, powir his beymes brycht
               Abufe the erth, than maid he no sudgeourne
               Bot suddandlye did lose his borrowit lycht
               Quhilk he durst neuir schaw, bot on the nycht
               The Pole artick, wrsis, and sterris all
               Quhilk situate ar, in the Septemtrionall.
            
            
               Tyll errand schyppis, quhilks ar the souer gyde
               Conuoyand thame vpone the stromye nycht
               Within thare frostie circle did thame hyde
               
                  Howbeit that sterris haue none vthir lycht
               Bot the reflex of Phebus bemes brycht
               That day durst none in to the heuin appeir
               Tyll he had circuit all our Hemispeir.
            
            
               ¶ Me thocht it was ane sycht eclestiall.
               To sene Phebus so angellyke ascend
               In tyll his fyrie chariot tryumphall
               Quhose bewte brycht, I culd notht comprehend
               All warldlie cure anone did fro me wend
               Quhen fresche flora, spred furth hir tapestrie
               Wrocht be dame Nature quent and curiouslie.
            
            
               ¶ Depaynt with mony hundreth heuinlie hewis
               Glaid of the rysing, of thare royall Roye
               With blomes breckand on the tender bewis
               Quhilk did prouoke myne hart tyl natural Ioye
               Neptune that day, and Eoll held thame coye
               That men on far, mycht heir the birdis sounde
               Quhose noyis did to the sterrye heuin redounde.
            
            
               The plesand Powne, prunȝeand his feddrem fair
               The myrthfull Maues maid gret melodie
               The lustye Lark ascending in the air
               Numerand hir naturall notis craftelye
               The gay Goldspink, the Merll rycht myrralye
               The noyis of the nobyll Nychtingalis
               Redundit throuch ye montans, meids, and valis
            
            
               ¶ Contempling this melodious armonye.
               
                  Quhov euerilke bird, drest thame for tyl aduance
               To saluss Nature with thare melodye
               That I stude gasing, halflingꝭ in ane trance
               To heir thame mak thare naturall obseruance
               So royallie, that all the roches rang
               Throuch repercussioun of thare suggurit sang.
            
            
               ¶ I lose my tyme, allace for to rehers.
               Sick vnfrutful and vaine discriptioun
               Or wrytt in to my raggit rurall vers
               Mater without edificatioun
               Consydering quhov that myne intentioun
               Bene tyll deplore the mortall misereis
               With continuall cairfull calamiteis.
            
            
               ¶ Consisting in this wracheit vaill of sorrow.
               Bot sad sentence, sulde haue ane sad indyte
               So termes brycht, I lyste nocht for to borrow
               Off murnyng mater men hes no delyte
               With roustye termes tharefor wyl I wryte
               With sorrowful seychis ascending frome ye splene
               And bitter teris, distellyng frome myne eine.
            
            
               ¶ Withoute ony vaine inuocatioun.
               To Minerua, or to Melpominee
               Nor ȝitt wyll I mak supplicatioun
               For help to Cleo, nor Caliopee
               Sick marde Musis, may mak me no supplee
               Proserpyne, I refuse and Apollo
               And rycht so Ewterp, Iupiter, and Iuno.
            
            
               
               ¶ Quhilkꝭ bene to plesand Poetis conforting.
               Quharefor because I am nocht one of tho
               I do desyre of thame no supporting
               For I did neuer sleip on Pernaso
               As did the Poetis of lang tyme ago
               And speciallie the ornate Ennius
               Nor drank I neuer with Hysiodus.
            
            
               ¶ Off Grece, the perfyte poet souerane.
               Off Hylicon the sors of Eloquence
               Off that mellifluus famous fresche fontane
               Quharefor I awe to thame no reuerence
               I purpose nocht to mak obedience
               To sic mischeand Musis, nor malmontrye
               Afore tyme vsit in to poetrye
            
            
               ☞ Raue and Rhammusia goddes of dispyte.
               Mycht be to me ane Muse rycht conuenabyll
               Gyff I desyrit sic help for tyll indyte
               This murnyng mater, mad, and miserabyll
               I mon go seik ane muse more confortabyl
               And sic vaine superstitioun to refuse
               Beseikand the gret God to be my muse.
            
            
               Be quhose wysdome al maner of thing bene wrochtGenes. i.
               
               The heych heuinnꝭ wt all thair ornamentis
               And without mater maid all thing of nocht
               Hell, in myd Centir of the Elementis
               That heuinlye Muse, to seik my hole intent is
               The quhilk gaif sapience to king Salomoneiii. Re. iii.
               
               
                  
                  Psalme .lxxxix.To Dauid grace, strenth to ye strang Sampsone
            
            
               
                  Iuges xiii.And of pure Peter, maid ane prudent precheour.
               
                  Mat. iiiiAnd be the power of his deitee
               
                  Actis .ix,Off creuell Paule he maid ane cūnyng techeour
               I mon beseik rycht lawly on my knee
               His heych superexcellent Maiestie
               That with his heuinlye spreit, he me inspyre
               To wrytt no thyng, contrarye his disyre.
            
            
               
                  Luc. i.¶ Beseikand als, his Souerane Sonne Iesu.
               Quhilk wes consauit be the holy spreit
               Incarnat of the purifyit Virgin trev
               In to the quhome, the Prophicie was compleit
               That Prince, of peace, moist humyll, & māsweit
               Quhilk onder Pylate, sufferit passioun
               
                  Luc. xxiiiVpone the Croce, for our saluatioun.
            
            
               ¶ And be that creuell deith, intollerabyll.
               Lowsit we wer frome bandis of Balyall
               And mairattouir, it wes so proffitabyll
               That to this hour, come neuir man nor sall
               To the tryumphant ioye Imperiall
               Off lyfe, quhowbeit that thay war neuer sa gude
               
                  Hebr. ix.Bot be the vertew, of that precious blude.
            
            
               ¶Quharefor in steid, of the mont Pernaso.
               Swyftlie, I sall go seik my Souerane
               To Mont Caluare, the straucht waye mon I go,
               To gett ane taist, of that moist fresche fontane
               That sors to seik my hart may nocht refrane
               
                  Off Hylicone quhilk wes boith deip and wydē
               
               That Longeous did graue, in tyll his syde.Iho. xix.
               
            
            
               From yat fresche fontane, sprang a famous flude
               Quhilk redolēt Reuer throuch ye warld ȝit rynnis
               As christall cleir, and mixit bene with blude
               Quhose sound abufe the heyest heuinnꝭ dinnis
               All faithfull peple, purgeing frome thare synnis,
               Quharefor I sall beseik his Excellence
               To grant me grace, wysedome, and Eloquence.
            
            
               And bayth me with those dulce & balmy strandis.
               Quhilk on the Croce, did spedalie out spryng
               Frome his moste tender feit, and heuinly handis,
               And grant me grace, to wrytt nor dyte no thyng
               Bot tyll his heych honour, and loude louyng
               But quhose support, thare may na gud be wrocht
               Tyll his plesure, gude workꝭ, word, nor thocht.
            
            
               ¶Tharefor O Lorde, I pray thy Maiestie.
               As thov did schaw thy heych power Diuyne
               First planelie, in the Cane of GaleleeIhon .ii.
               
               Quhare thov conuertit cauld watter in wyne
               Conuoye my mater, tyll ane fructuous fyne
               And saue my sayingꝭ, baith frome schame and syn
               Tak tent, for now I purpose to begyn.
            
            ¶ FINIS.
            Heirendis the ꝓloge,
And beginnis the Mater,
         
      
      
         
            
            
               ❧ THE FIRST BVKE.
            
               ❧
               
                  IMTO that Park I sawe appeir,
            One ageit man quhilk drew me neir
            Quhose beird wes weil thre quart lang
            His hair doun ouer his schulders hang
            The quhilk as ony snaw wes quhyte
            Quhome to behald I thocht delyte
            His habitt Angellyke of hew
            Off culloure lyke the Sapheir blew
            Onder ane Hollyng he reposit
            Off quhose presens I was reiosit
            I did hym saluss reuerendlye
            So did he me rycht courteslye
            To sitt down he requeistit me
            Onder the schaddow of that tre
            To saif me frome the Sonnis heit
            Amangis the flowris softe and sweit
            For I wes werye for walking
            Than we began to fall in talking
            I sperit his name with reuerence?
            I am (said he) Experience.
            
               
                  Cour.
               ¶Than Schir (said I) ȝe can nocht faill
            To gyff ane desolate man counsaill
            Ȝe do appeir ane man of faime
            And sen Experience bene ȝour name
            I praye ȝow Father venerabyll
            Geue me sum counsell confortabyll?
            
               
                  Expe.
               ¶Quhate bene (quod he) thy vocatioun
            Makand sic supplycatioun?
            
               
                  Cour.
               ¶I haif (quod I) bene to this hour
            
               Sen I could ryde, one Courtiour
            Bot now Father I thynk it best
            With ȝour counsell to leif in rest
            And frome thyne furth to tak myne eais
            And quyetlie my God to pleais
            And renunce Curiositie
            Leueyng the Court, and lerne to de
            Oft haue I salit ouer the strandis
            And traualit throuch diuers landis
            Boith south, and north, and est, and west
            Ȝitt can I neuer fynd quhare rest
            Doith mak his habitatioun
            Withoute ȝour supportatioun
            Quhen I beleif, to be best easit
            Most suddantlye, I am displeasit
            Frome trubbyll quhen I fastast fle
            Than fynd I most aduersate
            Schaw me I pray ȝow hartfullye
            Quhow I may leif most plesandlye
            To serue my God, of kyngis Kyng
            Sen I am tyrit for trauellyng
            And lerne me for, to be content
            Off quyet lyfe, and sobir rent
            That I may thank, the kyng of glore
            As thocht I had ane Mylȝeoun more
            Sen euerilk Court, bene variant
            Full of Inuy, and inconstant
            Mycht I but trubbyll leif in rest
            Now in my aige, I thynk it best
            
               
               
                  Expe.
               ¶Thow art ane gret fuill Sonne (said he)
            Thyng to desyre, quhilk may nocht be
            Ȝarnyng to haue prerogatyue
            Aboue all Creature on lyfe
            Sen Father Adam creat bene
            In to the Campe of Damassene
            Mycht no man say on to this hour
            That euer he fand perfyte plesour
            Nor neuer sall tyll that he se
            God in his Diuyne Maiestie
            Quharefore prepair the for trauell
            
               Iob. vii.Sen mennis lyfe, bene bot battell
            All men begynnis for tyll de
            The day of thare Natiuite
            And Iournelly thay do proceid
            Tyll Atrops cute the fatell threid
            And in the breif tyme that thay haue
            Betuix thare byrth on to thare graue
            Thow seis, quhat mutabiliteis
            Quhat miserabyll Calamiteis
            Quhat trubbyll trauell and debait
            Seis thow, in euere mortall stait
            Begyn at pure lawe Creaturis
            Ascending syne to Synaturis
            To gret Princis and Potestatis
            Thow sall nocht fynd in non estatis
            Sen the begynning gennerallie
            Nor in our tyme, now speciallie
            Bot tiddious restles besynes
            But ony maner of sickarnes.
            
               ¶Prudent Father (ꝙ I) allace
                  Cour.
               
            
            Ȝe tell to me one cairfull cace
            Ȝe say that no man to this hour
            Hes found in erth perfyte plesour
            Without infortunat variance
            Sen we bene thrall to sic myschance
            Quhy do we set so our Intentis
            On Ryches Dignitie and Rentis
            Sen in the erth, bene no man sure
            One day but trubbyll tyll Indure
            And werst of all, quhen we leist wene
            The creuell deith, we mon sustene
            Geue I ȝour Fatherheid durste demand
            The cause I wald faine vnderstand
            And als Father I ȝow Implore
            Schaw me sum trubbyll gone afore
            That heryng vtheris Indigence
            I may the more haif patience
            Mar
                  •
               owis, in trybulatioun
            Bene Wracheis consolatioun
            Quod he, efter my small cunnyng
                  Expe.
               
            
            To the I sall mak answeryng
            Bot Ordourlie, for to begyn
            This Misarie procedis of Syn
            Bot it wer lang, for to defynit
            Quhow all men ar to Syn Inclynit
            Quhen Syn aboundantlye doith ryng
            Iustly God, makith punyssing
            Quharefore gret God, in to his handis
            
               To dant the warld hes diuers wand is
            Efter our euyll conditioun
            He makis on ws punytioun
            With hunger, darth, and Indigens
            Sum tyme gret plagis, and pestilens
            And sum tyme with his bludy wand
            Throw creuell weir be sey and land
            Concludyng all our misarie
            Proceidis of Syn, alluterlie.
            
               
                  Cour.
               ¶Father (quod I) declare to me
            The cause of this Fragyllitie
            That we bene all to Syn inclynde
            In werk, in word, and in our mynde
            I wald the veritie wer schawin
            Quho hes this seid amang ws sawin
            And quhy we ar condampnit to dede
            And quhow that we may get remede
            (Quod he) the Scripture hes concludit.
            
               
                  Expe.
               Men frome felicitite wer denudit
            
               Gen. iii.Be Adam our Progenitour
            Vmquhyle of Paradyse possessour
            Be quhose most wylfull arrogance
            Wes Mankynd brocht to this myschance
            Quhen he wes Inobedient
            In breking Godꝭ commandiment
            Be solystatioun of his wyfe
            He loste that heuinlye plesand lyfe
            Etand of the forbiddin tre
            Thare began all our miserrie
            
               Rem. v.So Adam wes cause Radicall
            
               That we bene fragyll Synnaris all
            Adam brocht in this Natioun
            Syn, Deith, and als Dampnatioun
            Quho wyll say, he is no Synnari. Ioh. i.
            
            Christ sayis, he is ane gret lear
            Mankynde sprang furth, of Adamis Loynis
            And tuke of hym, flesche, blude, and bonis
            And so efter his qualytie
            All ar Inclynit Synnaris to be
            ¶Bot ȝit my Sonne, dispare thow nocht
                  Expe.
               
            
            For God that all the warld hes wrocht
            Hes maid ane Souerane remede
            To saif ws boith frome syn and dede
            And frome etarne dampnatioun
            Tharefore tak consolatioun
            For God as Scripture doith recorde
            Haueyng of man Misericorde
            Send doun his onelye Sonne Iesu
            Quhilk lychtit in one Virgin trew
            And cled his heych Diuynitie
            With our pure vyle Humanytie
            Syne frome our synnis, to conclude
            He wysche ws with his precious bludeApoca. i
            
            Quhowbeit throw Adam, we mon deeRom. v.
            
            Throuch that Lord, we sall rasit beeHebre. x
            
            And euerilk man, he sall releue
            Quhilk in his blude, doith ferme beleue
            And bryng ws all vnto his glore
            The quhilk throw Adam bene forlore
            Without that we throw laik of faith
            
               Off his Godheid, incur the wraith
            
               Ioh. iii.vBot quho in Christ, fermely beleuis
            Sall be relcuit frome all myscheuis
            
               
                  Cour.
               ¶Quhat faith is that, that ȝe call ferme
            Schir gar me vnderstand that terme
            
               
                  Expe.
               Faith without Hope, and Charitie
                  Hebr. xi.
               
            
            Aualit nocht, my Sonne (said he)
            
               
                  Cour.
               Quhat Charite bene, that wald I knaw
            
               
                  Expe.
               Quod he, my Sonne that sall I schaw
            First lufe thy God, aboue all thyng
                  i. Corin. xiii.
               
            
            And thy Nychtbour, but fenȝeyng
            Do none Iniure, nor villanie
            Bot as thow wald wer done to the
            
               Iaco. ii.Quyk faith, but cheretabyll werkis
            Can neuer be, as wryttis Clerkis
            More than the fyre, in tyll his mycht
            Can be but heit, nor Sonne but lycht
            Geue charitie, in to the failis
            Thy Faith, nor Hope, no thyng auailis
            The Deuyll hes Faith, and trymlis for dreid
            Bot he wantis Hope, and lufe in deid
            Do all the gude, that may be wrocht
            But charitie all auailis nocht
            Quharefore pray to the Trinite
            For tyll support thy Charite.
            ¶Now haue I schawin the as I can
            Quhow Father Adam the first man
            Brocht in the warld, boith Syn and Dede
            And quhow Christ Iesu, maid remede
            Quhilk on the day of Iugement
            
               Sall ws delyuer frome torment
            And bryng ws to his lestyng glore
            Quhilk sall indure for euer more
            Bot in this warld thow gettis no rest
            I mak it to the manifest
            Tharefore my Sonne, be diligent
            And lerne for to be patient
            And in to God, sett all thy traist
            All thyng sall than, cum for the best.
            ¶Father I thank ȝow hartfullye
                  Cour.
               
            
            Off ȝour conforte, and cumpanye
            And heuinlye consolatioun
            Makand ȝow supplicatioun
            Geue I durst put ȝow to sic pyne
            That ȝe wald pleis for to defyne
            And gar me cleirlye vnderstand
            Quhow Adam brak the Lordꝭ command
            And quhow throw his transgressioun
            Wer punyst his Successioun.
            My Sonne (quod he) wald thow tak cure
                  Expe.
               
            
            To luke on the Diuyne Scripture
            In to the Buke of Genesis
            That storye thare, thow sall nocht mis
            And alswa syndrie cunnyng Clerkis
            Hes done rehers in to thare werkis
            Off Adamis fall, full Ornatly
            Ane thousand tymes better nor I
            Can wrytt, of that vnhappy man
            Bot I sall do, the best I can
            Schortlie to schaw that cairfull cace
            With the support of Goddis grace.
            
               
               Ane exclamatioun to The Redar, Twycheyng the wryttyng of Vulgare, and Maternall Language.
               
                  
                     
                        GENTYL Redar, haif at me nō dispyte
                  Thynkand yt I p̄sumptuously pretend
                  In vulgair tōng, so heych mat to writ
                  Bot quhair I mys, I pray ye till amēd
                  Tyll vnlernit, I wald the cause wer kend
                  Off our most miserabyll trauell and torment
                  And quhow in erth, no place bene parmanent
               
               
                  Quhowbeit that diuers deuote cunnyng Clerkis
                  In Latyne toung hes wryttin syndrie bukis
                  Our vnlernit knawis lytill of thare werkis
                  More than thay do the rauyng of the Rukis
                  Quharefore to Colȝearis, Cairtaris, & to Cukis
                  To Iok and Thome, my Ryme sall be diractit
                  With cūnyg men, quhowbeit it wylbe lactit
               
               
                  Thocht euery Cōmoun may nocht be one Clerk.
                  Nor hes no Leid, except thare toung maternall
                  Quhy suld of god, the maruellous heuinly werk
                  Be hid frome thame, I thynk it nocht fraternall
                  The father of heuin, quhilk wes, & is Eternall
                  
                     Exo. xx.To Moyses gaif, the Law on mont Senay
                  Nocht in to Greik, nor Latyne, I heir say.
               
               
                  He wrait the Law, in Tablis hard of stone
                  In thare awin vulgare language of Hebrew
                  
                     That all the bairnis of Israell euery one
                  Mycht knaw the law, and so the sam ensew
                  Had he done wryt, in Latyne or in Grew
                  It had to thame bene bot ane sawrles Iest
                  Ȝe may weill wytt, God wrocht all for the best.
               
               
                  ☞ Arristotyll, nor Plato, I heir sane.
                  Wrait nocht thare hie Philosophie naturall
                  In Duche, nor Dence, nor toung Italiane
                  Bot in thare most ornate toung maternall
                  Quhose fame, and name doith ryng perpetuall
                  Famous Virgill, the Prince of Poetrie
                  Nor Cicero, the flour of Oratrie
               
               
                  Wrait nocht in Caldye language nor in Grew
                  Nor ȝit in to the language Saraȝene
                  Nor in the naturall language of Hebrew
                  Bot in the Romane toung as may be sene
                  Quhilk wes thair proper language, as I wene
                  Quhen Romanis rang Dominatorꝭ in deid
                  The Ornat Latyne, wes thare propir leid
               
               
                  In the mene tyme, quhē yt thir bauld Romance
                  Ouer all the warld had the Dominioun
                  Maid Latyne Scolis thare glore for tyll auance
                  That thare language mycht be ouer all cōmoun
                  To that intent, be my Opinioun
                  Traistyng that thare Impyre sulde ay Indure
                  Bot of fortune, alway thay wer nocht sure
               
               
                  ¶Off Languagis, the first Diuersytie
                  Wes maid be Goddis MaledictiounGene. xi.
                  
                  
                     Quhen Babilone wes beildit in calde
                  Those beildaris, gat none vther afflictioun
                  Affore the tyme of that punyssioun
                  Wes bot one toung, quhilk Adam spak hym self
                  Quhare now of toungis, thare bene thre score and twelf
               
               
                  Nochtwithstandyng, I thynk it gret plesour
                  Quhare cunnyng men hes languagis anew
                  That in thare ȝouth, be deligent laubour
                  Hes leirnit Latyne, Greik, and ald Hebrew
                  That I am nocht of that sorte, sore I rew
                  Quharefore I wald all bukis necessare
                  For our faith, wer in tyll our toung vulgare
               
               
                  
                     Actis .ii.Christ efter his glorious Ascentioun
                  Tyll his Disciplis send the holy Spreit
                  In toungis of fyre, to that intentioun
                  Thay beand of all languagis repleit
                  Throuch all the warld with wordis fair and sweit
                  Tyll euery man the faith, thay suld furth schaw
                  In thare awin leid, delyuerand thame the Law.
               
               
                  Tharefore I thynk one gret dirisioun.
                  To heir thir Nunnis, & Systerꝭ, nycht and day.
                  Syngand and sayand psalmes and orisoun
                  Nocht vnderstandyng quhat thay syng nor say
                  Bot lyke one stirlyng or ane Papingay
                  Quhilk leirnit ar, to speik be lang vsage
                  Thame I compair, to byrdis in ane cage.
               
               
                  
                  Rycht so Childreyng, and Ladyis of honouris
                  Prayis in Latyne, to thame ane vncuth leid
                  Mumland yair matynis, euinsang & yare houris
                  Thare Pater Noster, Aue. and thare Creid
                  
                  It wer als plesand to thare spreit in deid
                  God haue mercy on me, for to say thus
                  As to say, Miserere Mei Deus.
                  
               
               
                  Sanct Ierome in his propir toung Romane
                  The Law of God, he trewlie did translait
                  Out of Hebrew, and Greik, in Latyne plane
                  Quhilk hes bene hid frōe ws lang tyme god wait
                  Onto this tyme, bot efter myne consait
                  Had Sanct Ierome bene borne in tyll Argyle
                  In to Yrische tōng, his bukis had done compyle
               
               
                  Prudent sanct Paull doith mak narratioun
                  Twycheyng the diuers leid of euery landi Cor. xii
                           •
                        
                        ▪
                     
                  
                  Sayand thare bene more edificatioun
                  In fyue wordis that folk doith vnderstand
                  Nor to pronunce of wordis ten thousand
                  In strange langage sine wait not quhat it menis
                  I thynk sic pattryng is not worth twa prenis.
               
               
                  ☞Vnlernit peple, on the holy day.
                  Solemnitlye thay heir the Euangell soung
                  Nocht knawyng quhat, ye preist dois sing nor say
                  Bot as ane Bell, quhen that thay heir it roung
                  Ȝit wald the Preistis, in to thare mother toung
                  Pas to the Pulpitt, and that doctryne declare
                  Tyll lawid pepyll, it wer more necessare.
               
               
                  
                  ¶ I wald Prelattis, and Doctouris of the Law
                  With ws lawid peple, wer nocht discontent
                  Thocht we in to our vulgare toung did knaw
                  Off Christ Iesu, the lyfe and Testament
                  And quhow that we sulde keip commandiment
                  Bot in our language, lat ws pray and reid
                  Our Pater Noster. Aue. and our Creid.
                  
               
               
                  ¶I wald sum Prince, of gret Discretioun.
                  In vulgare language, planelye gart translait
                  The neidfull lawis, of this Regioun
                  Than wald thare nocht, be half so gret debait
                  Amang ws peple of the law estait
                  Geue euery man, the veryte did knaw
                  We nedit nocht to treit thir men of law.
               
               
                  Tyll do our nychtbour wrang, we wald be war
                  Gyf we did feir, the lawis punysment
                  Thare wald nocht be, sic brawlyng at the bar
                  Nor men of law, loup to sic royall rent
                  To keip the law, gyf all men war content
                  And ilk man do, as he wald be done to
                  The Iugis wald get lytill thyng ado,
               
               
                  ¶The Propheit Dauid Kyng of Israell.
                  Compyld the plesand Psalmes of the Psaltair
                  In his awin propir toung as I heir tell
                  And Salamone, quhilk wes his sone and air
                  Did mak his buke, in tyll his toung vulgare
                  Quhy suld nocht thare sayng, be tyll ws schawin
                  In our language, I wald the cause wer knawin.
               
               
                  
                  Lat Doctoris wrytt thare curious questionis
                  And argumentis, sawin full of Sophistrye
                  Thare Logick, and thare heych Opinionis
                  Thare dirk Iugementis, of Astronomye
                  Thare Medecyne, and thare Philosophye
                  Latt Poetꝭ schaw, thare glorious Ingyne
                  As euer thay pleis, in Greik, or in Latyne.
               
               
                  ¶Bot lat ws haif the bukis necessare.
                  To commoun weill and our Saluatioun
                  Iustlye translatit, in our toung Vulgare
                  And als I mak the Supplicatioun
                  O gentyll Redar, haif none Indignatioun
                  Thynkand I mell me with so hie matair
                  Now to my purpose, fordwart wyll I fair.
               
               FINIS.
            
            
               
                  ❧ Heir followis the Creatioun of Adam, and Eue.
               
                  
                     QVHEN God had maid ye heuinīs brycht
               The Sone, & Mone, for to geue lycht
               The sterry heuin, & Christellyne
               And be his Sapience diuyneGen. i.
               
               The planetꝭ in yair circlis round
               Quhirling about wt merie sound
               Off quhome Phebus, was principall
               Iuste in his Lyne Eclipticall
               And gaue be Diuyne Sapience
               
                  Tyll euery Ster thare Influence
               With motioun continuall
               Quhilk doith indure perpetuall
               And farrest frome the heuin Impyre
               The erth, the walter, air, and fyre
               He cled the erth, with herbis, and treis
               All kynd of fysches in the seis
               All kynd of best, he did prepair
               With fowlis, fleyng in the air
               Thus be his word, all thyng was wrocht
               Without materiall maid of nocht
               So be his wysedome Infinyte
               All wes maid plesand and perfyte,
               Quhen heuin, and erth, and thare contentis
               Wer endit with thare Ornamentis
               Than last of all, the Lord began
               Off most vyle erth, to mak the man
               Nocht of the Lille, nor the Rose
               Nor Sypertre, as I suppose
               Nother of gold, nor precious stonis
               Off erth he maid flesche blude and bonis
               To that intent, God maid hym thus
               That man sulde nocht be glorious
               Nor in hym self, no thyng suld se
               Bot matere of humylite
               Quhen man wes maid, as I haue tald
               
                  Gene. ii.God in his face, did hym behald
               Brathand in hym, ane lyflie spreit
               Quhen all thir werkis wer compleit
               He maid man, to his simylitude
               
                  Precelland in to pulchritude
               Dotit with gyftis of Nature
               Aboue all erthlye creature
               Syne plesandlye did hym conuoye
               To ane regioun repleit with Ioye
               Off all plesour, quhilk bair the pryce
               And callit erthly Paradyce
               And brocht be Diuyne prouience
               All beistis, and byrdis, tyll his presence
               Adam did craftelye Impone
               Ane speciall name, tyll euery one
               And to all thyngis materiall
               He namyt thame in speciall
               Quhow he thame namyt ȝitt bene kend
               And salbe to the warldlis end
               In to that gardyng of plesance
               Two treis grew, most tyll auance
               Aboue all vther, quhilk bair the pryce
               In myddis of that Paradyce
               The one wes callit the tre of lyfe
               The vther tre, began our stryfe
               The tre to knaw boith gude and euyll
               Quhilk be perswatioun of the Deuyll
               Began our misarie and wo
               Bot lat ws to our purpose go.
               ¶Quhow God gaue Adam strait commāde
               That tre to twyche, nocht with his hand
               All vther fructis of Paradyce
               He had hym eit at his deuyce
               Sayand gyf thow eit of this tre
               
                  With dowbyll deith, than sall thow dee
               Tharefore I the command be war
               And frome this tree, thow stand afar
               Ȝitt Father Adam wes allone
               But cumpanye of ony one
               Than thocht the Lord, it Necessare
               Tyll hym to Creat ane helpare
               ¶God patt in Adam sic Sapour
               That for to sleip, he tuke plesour
               And laid hym down apone the grounde
               And quhen Adam wes slepand sounde
               He tuke ane Rib, furth of his syde
               Syne fyld it vp, with flesche and hyde
               And maid ane Woman of that bone
               Fairar of forme, wes neuer none
               Than tyll Adam Incontinent
               That fair Lady, he did present
               Quhilk schortlye said, for to conclude
               Thow art my flesche, my bonis, and blude
               And Virago, he callit hir than
               Quhilk is Interpreit, maid of man
               Quhilk Eua, efterwart wes namyt
               Quhen for hir falt, sche wes diffamyt
               Than did the Lord thame Sanctyfie
               Saying Incres, and Multyplie
               Be this, men suld leif all thare kyn
               And with thare Wyffis mak dwellyn
               And for thare saik, leif Father and Mother
               And lufe thame best, aboue all vther
               
                  For God hes ordanit thame trewlye
               To be two saulis, in one bodye
               ¶My wytt is waik, for tyll Indyte
               Thare heuinlye plesouris Infinyte
               Wes neuer none, erthlye Creature
               Sen syne had sic perfyte plesoure
               Thay had puyssance Imperiall
               Aboue all thyng materiall
               Als cunnyng Clerkis, dois conclude
               Adam preceld, in pulchritude
               Most Naturall and the farest man
               That euir wes sen the warld began
               Cxcept Christ Iesu, Goddis Sonne
               To quhome wes no comparisone
               And Eua, the fairest Creature
               That euer wes formit be nature
               Thocht thay wer naikit, as thay wer maid
               No schame ather, of vther haid
               Quhat plesour mycht ane man haif more
               Nor haif his Lady hym before
               So lustye, plesand, and perfyte
               Reddy to serue his appetyte
               Thay had none vther cure I wys
               Bot past thare tyme, with Ioye and blys
               Wyld Beistis, did to thame repair
               So did the Fowlis of the air
               With noyis most Angelycall
               Makand thame myrthis Musicall
               The fyschis soumand in the strandis
               
                  Wer holelye at thare commandis
               All Creaturꝭ with ane accorde
               Obeyit hym, as thare souerane Lorde
               Thay sufferit nother heit, nor cald
               With euery plesour that thay wald
               Als to the deith, thay wer nocht thrall
               And rychtso suld we haue bene all
               For he and all his Successouris
               Suld haue possedit those plesouris
               Syne frome that Ioye materiall
               Gone to the glore Imperiall
               Thay had geue I can rycht discryue
               Gret Ioy, in all thare wyttis fyue
               In heiryng, seyng, gustyng, smellyng
               Induryng thare delytesum dwellyng
               Heiryng the byrdis armoneis
               Taistyng the fructis, of diuers treis
               Smellyng the balmye dulce odouris
               Quhilk did proceid, frome fragrant flowris
               Seyng so mony heuinlye hewis
               Off blomes brekyng on the bewis
               Off twycheyng als, thay had delyte
               Off vtheris bodeis, soft and quhyte
               But doute, Induryng that plesour
               Thay lussit vther Paramour
               No maruell bene thocht swa suld be
               Consyderyng thare gret bewte
               Als God gaue thame command expres
               To multyplie, and tyll incres
               
                  That thare seid, and successioun
               Mycht pleneis euery Natioun
               ¶I lyst nocht tarye tyll declare
               All properteis of that place preclare
               Quhow herbis, and treis, grew ay grene
               Nor of the temporat air serene
               Quhow fructis, Indeficient
               Ay alyke rype and redolent
               Nor of the Fontane, nor the fludis
               Nor of the flowris pulchritudis
               That mater Clerkis dois declare
               Quharefore I speik of thame na mare
               The Scripture makꝭ no mentioun
               Quhow lang thay rang in that Regioun
               Bot I beleue, the tyme wes schorte
               As diuers Doctouris dois reporte
               FINIS
            
            
               
                  ❧ Of the Miserabyll Transgressioun of Adam.
               
                  ❧
                  FATHER? Hov happinnit ye mischance
               (Quod I) schaw me the circumstance
               Declaryng me that cairfull cace
                     Cour.
                  
               
               Quhow Adam lost that plesand place
               Frome hym and his Successioun
               Quhow did proceid that transgressioun
               (Quod he) efter my rude Ingyne
               I sall rehers the that rewyne
                     Expe.
                  
               
               
                  Quhen God the Plasmatour of all
               In to the heuin Imperiall
               Did Creat all the Angellꝭ brycht
               He maid one Angell, most of mycht
               To quhome he gaif preheminence
               Aboue thame all in sapience
               Because all vther he did prefer
               Namit he wes brycht Lucefer
               He wes so plesand, and so fair
               He thocht hym self, without compair
               And grew so gay and glorious
               He gan to be presumptuous
               And thocht that he wald sett his sait
               In to the north and mak bebait
               Agane the Maiestie Diuyne
               Quhilk wes the cause of his rewyne
               For he incurrit Goddis Yre
               And banyst frome the heuin Impyre
               With Angellis mony one Legioun
               Quhilkꝭ wer of his opinioun
               Innumerabyll, with hym thare fell
               Sum lychtit in the lawest hell
               Sum in the sey did mak repair
               Sum in the erth, sum in the air
               That most vnhappy cumpanye
               Att Father Adam had Inuye
               Parsaueyng Adam, and his seid
               In to thare places to succeid
               
                  Gene. iii.The Serpent, wes the subtellest
               Aboue all beistis and craftyest
               
                  Than Sathan, with ane fals intent
               Did enter in to that Serpent
               Imagenyng sum craftye wyle
               Quhow he mycht Adam best begyle
               And gar hym brek commandiment
               Bot to the woman, first he went
               Traistyng the better to preuaill
               Full subtellye did hir assaill
               With facund wordis, fals and fair
               He grew with hir familiair
               That he his purpose mycht auance
               Beleuand in hir, Inconstance
               ¶ Quhat is the cause, Madame (said he)
               That ȝe forbeir, ȝone plesand tre
               Quhilk bene but peir most pretious
               Quhose fruct bene moste delytious
               I Nyll (quod sche) thare to accord
               We ar forbyddin, be the Lord
               The quhilk hes geuin ws lybertie
               Tyll eait of euery fruct and tre
               Quhilk growis in to Paradyse
               Brek we command, we ar nocht wyse
               He gaue tyll ws ane strait command
               That tre to twyche, nocht with our hand
               Eit we of it, without remede
               He said but dout, we sulde be dede
               Beleue nocht that (said the Serpent)
               Eit ȝe of it, Incontinent
               Repleit ȝe sall be with Science
               
                  And haif perfyte Intelligence
               Lyke God hym self, of euyll and gude
               Than haistellye for to conclude
               Heiryng of this prerogatyue
               Sche pullit doun the fruct belyue
               Throw counsall of the fals Serpent
               And eit of it, to that intent
               And patt hir Husband in beleue
               That plesand fruct, gyf he wald preue
               That he suld be als Sapient
               As the gret God Omnipotent
               Thynk ȝe nocht that ane plesand thyng
               That we lyke God, suld euer ryng
               He herand this Narratioun
               And be hir solistatioun
               Mouit be prydefull ambitioun
               He eit on that conditioun
               The principall poyntis, of this offence
               War pryde, and Inobedience
               Desyring for to be Equall
               To God, the Creature of all
               Allace Adam, quhy did thow so
               Quhy causit thow this mortall wo
               Had thow bene constant firme and stabyll
               Thy glore had bene Incomparabyll
               Quhare wes thy consyderatioun
               Quhilk had the Dominatioun
               Off euery leuyng Creature
               That God had formit be Nature
               
                  Tyll vse thame at thy awin d
                     •
                  uyse
               Wes thow nocht prince of Paradyse
               Wes neuer man, sen syne on lyue
               That God gaue sic Prerogatyue
               He gaif the strenth, aboue Sampsone
               And sapience more than Salomone
               Ȝoung Absolone, in his tyme moste fair
               To thy bewte, wes no compair
               Arestotyll, thow did precell
               In to Phylosophie, naturell
               Virgill in tyll his Poetrye
               Nor Cicero, in tyll Oratrye
               War neuer half so Eloquent
               Quhy brak thow Goddꝭ commandiment
               Quhare wes thy wytt, that wald nocht flee
               Far frome the presens of that tree
               Gaif nocht thy Maker the fre wyll
               To take the gude, and leif the euyll
               Quhow mycht thy forfalt be excusit
               That Goddꝭ commandiment refusit
               Throuch thy wyffis perswasioun
               Quhilk hes bene the occasioun
               Sen syne that mony nobyll men
               Be the euyll counsall of wemen
               Alluterlye distroyit bene
               As in the Storeis may be sene
               Quhilk now, we neid nocht tyll declair
               Bot fordwart tyll our purpose fair.
               
                  Quhen thay had eaitin of the frute
               Off Ioye, than wer thay destitute
               Than gan thay boith, for to thynk schame
               And to be naikit, thocht defame
               And maid thame Breikꝭ, of leuis grene
               That thair secreitꝭ, suld nocht be sene
               Bot in the stait of Innocence
               Thay had none sic experience
               Bot quhen thay war to Syn subiectit
               To schame and dreid, thay war coactit
               And in ane busk, thay hid thame cloce
               Aschamit of the Lordis voce
               Quhilk callit Adam be his name
               (Quod he) my Lord, I thynk gret schame
               Naikit to cum, to thy presence
               Thow had none sic experience
               Quod God, quhen thow wes Innocent
               Quhy brake thow my commandiment
               Allace (quod Adam) to the Lorde
               The veritie, I sall recorde
               This woman that thow gaif to me
               Gart me eit, of ȝone plesand tre
               Rychtso the woman hir excusit
               And said, the Serpent me abusit
               Than to the Serpent, God said thus
               O thow Dissauer venimous
               Because the woman, thow begylit
               Frome thyne furth, sall thow be exylit
               Curst and waryit, sall thow be
               
                  So sall thy seid, be efter the
               Cauld erth, salbe thy fude also
               And creipand on thy breist sall go
               Als I sall putt Inamite
               Betuix the woman euer and the
               Betuix thy seid, and womanis seid
               Salbe continuall mortall feid
               Quhowbeit thow hes wrocht thir myscheuis
               It sall nocht be as thow beleuis
               Sic seid salbe in woman sawin
               That thy power, salbe doun thrawin
               Treddyng thy heid, that thow may feill
               And thow sall tred hym on the heill
               This was his promys, and menyng
               That the Immaculat Virgyng
               Sulde beir the Prince Omnipotent
               Quhilk suld tred doun, that fals Serpent
               Sathan, and all his companye
               And thame confunde alluterlye.
               Quod I, geue Sathan prince of hell
                     Cour.
                  
               
               Spak in the Serpent as ȝe tell
               And beistis can no way syn at all
               Quhy wes the Serpent maid so thrall
               I heir men say affore that hour
               The Serpent had ane fair figour
               And ȝeid straucht vp vpone his feit
               And had his membris all compleit
               As vtheris beistis vpone the bent
               
                  
                  
                     Expe.
                  (Quod he) for he wes Instrument
               To Sathan, in this Miserie
               Puneist he wes, as ȝe may se
               As be experience thow may knaw
               Expres in to the commoun Law
               Ane man conuickit for bewgrye
               The beist is brynt, als weill as he
               Quhowbeit the beist be Innocent
               And so befell, of the Serpent
               It was the Feynd, sull of dispyte
               Off Adamis fall, quhilk had the wyte
               As he hes had of mony mo
               Bot tyll our purpose lat ws go.
               ¶Than to the woman, for hir offence
               God did pronunce, this sore sentence
               All plesour, that thow had afforrow
               Sall cheangit be in lestyng sorrow
               Quhare that thow suld, with myrth and Ioy
               Haue borne thy byrth, butt pane or noy
               Now all thy bairnis sall thow bair
               With dolour, and continuall cair
               And thow salbe, for oucht thow can
               Euer subiectit to the man
               Be this sentence, God did conclude
               Wemen frome lybertie denude
               Quhilk be experience ȝe may se
               Quhow Quenis, of moste hie degre
               Ar vnder moste subiectioun
               And sufferis moste correctioun
               
                  For thay lyke byrdis in tyll ane cage
               Ar keipit ay vnder thirlage
               So all wemen in thare degre
               Suld to thare men, subiectit be
               Quhowbeit sum ȝit wyll stryue for stait
               And for the maistrye mak debait
               Quhilk gyf thay want, boith ewin and morrow
               Thare men wyll suffer mekle sorrow
               Off Eue, thay tak that qualite
               To desyre Soueranite
               And than tyll Adam, said the Lord
               Because that thow hes done accord
               Thy wyll, and harknit to thy wyfe
               Now sall thow lose this plesand lyfe
               Thow wes tyll hir obedient
               Bot thow brake my commandiment
               Curste and baren, the erth salbe
               Quhare euer thow gois, tyll that thow de
               But laubour, it sall beir no corne
               Bot Thirsyll, Nettyll, Breir, and Thorne
               For fude, thow gettis none vther beild
               Bot eait the herbis, apone the feild
               Sore laubouryng, tyll thy browis sweit
               Frome thyne furth, sall thow wyn thy meit
               I maid the of the erth certane
               And thow in erth, sall turne agane
               Than maid he thame Abilȝement
               Off skynnis, ane raggit rayment
               
                  Thame to preserue frome heit and cauld
               Than grew thare dolour mony fauld
               Now Adam ar ȝe lyke tyll ws
               With ȝour gay garment glorious
               To thame thir wordis, said the Lorde
               Than cryit thay boith Misericorde
               Quhen frome that Garth, with hartis sore
               Baneist thay wer, for euer more
               On to this wracheit vaill of sorrow
               With daylie laubour ewin and morrow
               Efter quhose dolorous departyng
               The Lord gaue Paradyce in kepyng
               Tyll ane Angell of Ierubin
               That none suld haue entres thare in
               Att the quhilk entres, he did stand
               With flammand fyrie sweird in hand
               To keip that Adam, and his wyfe
               Sulde nocht taist of, the tre of lyfe
               For geue thay of that tre had preuit
               Perpetuallye, thay mycht haue leuit
               So Adam, and his Successioun
               Off Paradyce, tynt possessioun
               And be this syn Originall
               War men to Miserie maid thrall
               My Sonne now may thow cleirly se
               This warld began with misere
               With miserie, it doith proceid
               Quhose fyne sall dolour be and dreid
               
                  
                     Cour.
                  Father (quod I) quhat kynd of lyfe
               
                  Led Adam with his lustye wyfe
               Efter thare bailfull banesyng?
               (Quod he) continuall womentyng
                     Expe.
                  
               
               My hart hes ȝitt compassioun
               Quhow thay went wandryng vp and doun
               Weipyng with mony lowde allace
               That thay had lost, that plesand place
               In wyldernes to be exilde
               Quhare thay fand nocht, bot beistis wylde
               Manesyng thame, for tyll deuore
               Quhilkꝭ all obedient war affore.
               Father (quod I) in quhat countre
                     Cour.
                  
               
               Did leif Adam, efter that he
               Was banesit frome that delyte
               Clerkis (quod he) hes put in wryte
               Quhow Adam dwelt, with mekle baill
                     Expe.
                  
               
               In Mamber, in that lusty vaill
               Quhilk efter was, the Iowis land
               Quhare ȝit his Sepulture dois stand
               I lyste nocht tary, tyll discryueGene. iiii
               
               The wo of Adam, nor his wyue
               Nor tell, quhen thay had Sonnis two
               Cayn, and Abell, and no mo
               Nor quhow curst Cayn, for Inuy
               Did slay his Brother creuelly
               Nor of thare murnyng, nor thare mone
               Quhen thay but Sonnis, wer left allone
               Abell lay slane, vpone the ground
               Curst Cayn flemit, and Vagabound
               
                  Nor quhow God of his speciall grace
               Send thame the thrid Sonne fair of face
               Most lyke Adam, of slesche and blude
               Seth was his name, gratious and gude
               Nor quhow blynd Lameth, raikleslye
               Did slay Cayn, vnhappelye
               Adam as Clerkis dois discriue
               Begat with Eue his wofull wyue
               Off men Childryng thretty and two
               And of Dochteris alyke also
               Be this thow may weill vnderstand
               That Adam saw, mony ane thowsand
               That of his body, did discend
               Or he out of the warld did wend
               
                  Gene. v.Adam leifit in erth, but weir
               Compleit, nyne hundreth and thretty ȝeir
               And all his dayis war bot sorrow
               Rememberyng boith ewin and morrow
               Off Paradyce, the prosperitie
               Syne of his gret miseritie
               His hart mycht neuer be reiosit
               Remembryng quhow the heuin wes closit
               Frome hym and his successioun
               And that be his transgressioun
               Efter his deith, as I heir tell
               His Saul discendit to the hell
               And thare remanit presoneir
               In that Dungeoun, thre thousand ȝeir
               And more, so did boith euyll and gude
               
                  Tyll Christ for thame, had sched his blude
               Than be that most precious ransoun
               Thay wer delyuerit of presoun
               I haue declarit now as I can
               The miserie of the first man.
               FINIS.
            
            
               Heir followis quhov God Distroyit all Leueand Creature in erth, for Syn, And Drownit thame be ane Terribyll Flude, in the tyme of Noye.
               
                  PRVDENT Father Experience.
                     Cour.
                  
               
               Declare to me, or ȝe go hence
               Quhat wes the cause, God did distroye
               All Creature in the tyme of Noye
               (Quod he) I trymmyll for to tell
               That Infortune, quhow it befell
                     Expe.
                  
               
               The cause bene so abhominabyll
               And the mater so miserabyll
               Bot for to schaw the Circumstance
               Manefestlye of that myschance
               First I mon gar the vnderstand
               Quhow Adam gaif expresse commandGene vi.
               
               
                  That those quhilkꝭ come of Sethis blude
               Because thay wer gratious and gude
               Suld nocht contract with Cainnis kyn
               Quhilkꝭ wer Inclynit all to Syn,
               Tyll obserue that commandiment
               Cain past in the Orient
               With his wyfe, callit Calmana
               Quhilk was his awin Syster alswa
               Quhare his ofspryng, did lang remane
               Besyde the Montane of Tarbane
               And Seth did lang tyme lede his lyfe
               With Delbora, his prudent wyfe
               Quhilk wes his Syster gude and fair
               In Damassene, maid thare repair
               In that countre of Sethis clan
               Discendit mony holy man
               So lang as Adam wes leueand
               The peple did obserue command
               Quhen he wes dede, and laid in ground
               And peple greitly did abound
               And Cayn slane, as I haue schawin
               And Sethis dayis, all ouer blawin
               The Sonnis than of Sethis blude
               Seand the plesand pulchritude
               Off the Ladyis, of Caynnis kyn
               Quhowbeit thay knew weill, it wes Syn
               Opprest with sensuall lustis rage
               Did tak thame in to Mariage
               And so corruptit wes that blude
               The gude with euyll, and euyll with gude
               
                  Than as the peple did incres
               Thay did abound in wickitnes
               As holy Scripture dois rehers
               Quhilk I abhor, to putt in vers
               Or tell with toung, I am nocht abyll
               The suthe bene so abhominabyll
               Quhow men, and wemen, schamefullye
               Abusit thame selfꝭ, vnnaturallye
               Quhose foull abhominatioun
               And vncouthe fornicatioun
               I thynk gret schame, to putt in wryte
               All that Paull Orose, doith indyte
               Quhilk gyf I wald at lenth declair
               It wer yneuch, to fyill the air
               Gret Clerkꝭ of Antiquiteis
               Hes wryttin mony trew storeis
               Quhilkꝭ ar worthy to be commendit
               Quhowbeit thay be nocht comprehendit
               At lenth in the Diuyne Scripture
               Bot I sall do my besye cure
               To tak the best (as I suppose)
               That moste pertenis my purpose
               And with support, of Christ our kyng
               I purpose to confirme no thyng
               Off the Auld Hystoricience
               Contrarious, tyll his excellence
               Quhowbeit sum mennis Traditionis
               Contrar Chrystis Institutionis
               Off thame thocht sum thyng I declair
               
                  Now latt ws proceid forthermair
               And with ane Language lamentabyll
               Declare this mater miserabyll,
               
                  
                     Cour.
                  ¶Father the causis wald I knaw
               Quhy thay of nature, brak the Law
               
                  
                     Expe.
                  I traist (quod he) that wyckitnes
               Generith throw sleuthfull ydilnes
               The Deuyll with all the craft he can
               Quhen he persauis ane ydill man
               Or woman geuin tyll ydilnes
               He gettis eaisalye entres
               And so be this occasioun
               And be the Feindis perswasioun
               The hole warld vniuersalye
               Corruptit was alluterlye.
               
                  
                     Cour.
                  Quhat wes the cause, thay ydill ware
               That cace (quod I) to me declare
               
                  
                     Expe,
                  (Quod he) be my Imaginatioun
               For laik of vertuous Occupatioun
               For of Craftꝭ, thay had small vsage
               Off Marchandyce, nor lawborage
               The erth than wes so plentuous
               Off fruct, and Spyce, delicious
               The herbis wer so confortabyll
               Delytesum and Medicinabyll
               The Fontannis fresche and redolent
               To laubouryng, thay tuke lytill tent
               All maner of beistis at thare plesour
               Did multyplie, without laubour
               
                  The tyme betuix Adam and Noye
               To se the erth, it wes gret Ioye
               Plantit with precious treis of pryce
               Four famous Fludis of Paradyce
               Ran throw the erth, in syndrie partis
               Spreddyng thare branchis, in all airtis
               The walter was so strang and fyne
               Thay wald nocht laubour to mak wyne
               The fruct, and herbis, wer so gude
               Thay maid no cair, for vther fude
               And so the peple tuke no cure
               Bot past thare tyme, at thare plesure
               Ay fyndand new Inuentionis
               To fulfyll thare Intentionis
               So that the Lord Omnipotent
               That he maid man, did hym repent
               And schew on tyll his Seruand Noye
               That he wald all the warld distroye
               Except hym self, and his Meinȝe
               Allace (quod Noye) quhen sall that be?
               Than said the Lord, sen thow so speris
               I sall Prolong, sax score of ȝeris
               Tarying vpone thare repentence
               Or I fulfyll my Iust Sentence
               In the mene tyme, fall thow to warke
               Incontinent, and beild ane Arke
               Quhilk Noye began, Obedientlye
               And wrocht on it Continuallye
               And to the peple daylie precheit
               
                  To cry for grace, he to thame techeit
               And to thame planelye did declair
               That God his wand no more wald spair
               Bot on thame he wald wyrk vengence
               To Noye ȝit gaue thay no credence
               And so thay wer Incounsolabyll
               Vsyng thare luste abhominabyll
               And tuke his precheyng in dispyte
               Ay followyng thare foull delyte
               More and more, tyll that dulefull day
               Quhilk all the warld, pat in affray
               
                  
                     Cour.
                  ¶Father, ȝe gart me vnderstand
               Quhen Adam brak the Lordꝭ command
               Tyll agment his afflictioun
               God gaue his Maledictioun
               On to the erth, quhilk wes so fair
               That it suld barren be, and bair
               And without laubour beir no corne
               Nor fruct, bot thirsyll, breir, and thorne
               Now say ȝe in, the tyme of Noye
               To se the erth, it wes gret Ioye
               Plantit with fructis gude and fair
               The suthe of this, to me declair
               Thir sayingꝭ two, gar me consydder
               Quhow ȝe mak thame, agre to gydder
               God maid that promys, sickerlye
               Quhowbeit, it come nocht instantlye
               
                  
                     Expe.
                  (Quod he) as Clerkis dois conclude
               Bot efter quhen the furious Flude
               
                  Distroyit the erth, alluterlye
               Than come that promys sickerlye
               Ewin siclyke as God gaue command
               Adam to twyche nocht with his hand
               Nor eait of the, forbiddin tree
               Geue he did so, that he sulde dee
               Quhowbeit he deit nocht but weir
               Efter that day nyne hundreth ȝeir
               Rychtso the Propheit EsayasEsay .ix.
               
               Speikand of Christ, the gret Messias
               Sayand the Bairne, is tyll ws borne
               To saif mankynd quhilk is forlorne
               As he had bene borne Instantlye
               Ȝit wes he nocht borne veralye
               Efter that saying mony one ȝeir
               As in the Scripture, thow may heir
               Ane thousand ȝeir, quho reknyth rycht
               Is bot one hour, in Goddis sychtii. Pet. iii
               
               Exemplis mony, I mycht tell
               Wer it nocht tedious, for to dwell
               Tyll our purpose, latt ws proceid
               Schawand the heycht, and lenth and breid
               And qualitie, of Noyis Arke
               Quhilk wes ane rycht excellent warke
               Off Pyne tre, maid bound weill about
               Laid ouer with pik, within and out
               Iunit full close, with nalis strong
               And wes thre hundreth Cubittꝭ long
               Fifty in breid, thretty in heycht
               
                  Thre Chalmeris Iunit weill and wycht
               And euerilk loft, aboue ane vther
               Withouttin anker, air, or ruther
               Ane rycht Cubeit, as I heir tell
               Off misour now, mycht be ane ell
               In the myd syde, ane dur thare wes
               For Beistis, ane easy entres
               This Ark quhilk was boith lang and lairge
               Maid in the bodum, lyke one Bairge
               Couerit with burdis weill abufe
               Moste lyke ane housse, with sett on rufe
               Quhose rigyng wes ane Cubeit braid
               Quharein thare wes, ane wyndo maid
               Sum sayis, weill closit with Christall cleir
               Quharethrouch the day lycht, mycht weil appeir
               This Work the more wes to be prysit
               Because be God, it wes deuysit
               
                  Gen. vii.The makyng of this Ark, but weir
               Indurit weill ane hundreth ȝeir
               ¶Quhē Noye had done compleit this wark.
               God did hym close, within the Ark
               With hym his Wyfe, and Sonnis thre
               With thare thre Wyfis, but mo menȝe
               And of all foulis of the air
               Off euerilk kynd, enterit ane pair
               Rychtso two Beistis, of euerilk kynde
               For quhy, it wes the Lordis mynde
               That generatioun suld nocht faill
               Quharefor of Fameill, and of Maill
               
                  Off euerilk kynd wer keipit two
               Bot to rehers, myne hart is wo
               The dolent Lamentatioun
               That tyme of euerilk Natioun
               Sayand allace ane thousand syis
               Quhen wynd, and rane, began to ryis
               The Roikꝭ with rerd, began to ryue
               Quhen vglie cluddis, did ouerdryue
               And dirkynnit so, the Heuinnis brycht
               That Sonne, nor Mone, mycht schaw no lycht,
               The terrabyll trymling of erth quaik
               Gart Biggyngis bow, and Cieteis schaik
               The thounder raif, the cluddis sabyll
               With horrabyll sound, appouentabyll
               The fyreflauchtis flew, ouerthorte the fellis
               Than wes thare nocht, bot ȝowtis and ȝellis
               Quhen thay persauit, without remede
               All Creature, to suffer dede
               All Fontanis frome the erth vp sprang
               And frome the Heuin, the rane doun dang
               Fourty dayis, and fourty nychtis
               Than ran the Peple, to the heychtis
               Sum clam in cragis, sum in treis
               And sum to heychast montanis fleis
               With more terrour nor I can tell
               Bot all for nocht, the fludis fell
               And wynd did rowt, with sic ane reird
               That euerilk wycht, waryit his weird
               Cryand allace, that thay wer borne
               
                  Into that flude, to be forlorne
               Men mycht no help, mak to thare wyfis
               Nor ȝit support thare bairnis lyfis
               The Fludis rose, with so gret mychtis
               That thay ouer couerit all the heychtis
               Thay mycht no more, thare lyuis lenth
               Bot swame so lang, as thay had strenth
               And so with cryis Lamentabyll
               Endit thare lyuis Miserabyll
               Aboue montanis, that wer moste hie
               Fifty Cubitis, rose the see
               Men may Imagyne in thare mynd
               All Creature, in to thare kynd
               Boith Beistꝭ, and Foulis in the air
               In thare maneir, maid mekle cair
               The Fyschis thocht thame euyll begyld
               Quhen thay swame throuch the woddis wyld
               Quhalis tumbland amang the treis
               Wyld Beistis, swomand in the seis
               Byrdis with mony pietuous pew
               Afferitlye in the air thay flew
               So lang as thay had strenth to flee
               Syne swatterit doun in to the see
               No thyng in erth, wes left on lyue
               Beistis, nor Foulis, Man, nor Wyue,
               God holelye did thame distroye
               Except thame in the Ark with Noye
               The quhilk lay fleittand on the flude
               Welterand amang the stremes wode
               
                  With mony terrabyll affrayis
               Remanit ane hundreth and fyfty dayis
               In gret langour, and heuynes
               Or wynd, or rane, began to ceis
               Sumtyme effectuouslye prayand
               Sumtyme the Beistis vesiand
               For be the Lordis commandiment
               He maid prouisioun suffecient
               For Noye dwelt in that Ark but dout
               Ane ȝeir compleit, or he come out
               Quhow at more lenth, in holy wryte
               This dulefull storye, bene IndyteGen. viii
               
               And quhow that Noye, gan to reiose
               Quhen Conductis of the heuin did close
               So that the Rane, no more discendit
               Nor the flude, no more ascendit
               Quhen he persauit the heuinnis cleir
               He send furth Corbe Messingeir
               In to the Air, for to espy
               Geue he saw ony montanis dry
               Sum sayis the Rauin, did furth remane
               And come nocht to the Ark agane
               Furth flew the Dow, at Noyis command
               And quhen scho did persaue dry land
               Off ane Olyue, scho brak ane branche
               That Noye mycht knaw the walter stanche
               And thare no more, scho did sudiorne
               Bot with the branche, scho did returne
               That Noye mycht cleirly vnderstand
               
                  That felloun Flude, was decressand
               And so it did, tyll at the last
               The Ark vpone the ground stak fast
               On the tope of ane Montane hye
               Into the land of Armanye
               And quhen that Noye, had done espye
               Quhow that the erth, began to drye
               Than dang he doun, the durris all
               And lowsit thame, the quhilk wes thrall
               The foulis flew, furth in the air
               And all the Beistis, pair, and pair
               Past furth to seik, thare pastorages
               Thare wes than, bot aucht Personages
               Noye, his thre Sonnis, and thare wyuis
               On erth, that left was with thare lyuis
               Quhome God did blys, and Sanctyfie
               Sayand incres, and multyplie
               God wait geue Noye, wes blyith and glaid
               Quhen of that presoun, he wes fraid
               Quhen Noye had maid, his Sacrifyce.
               Thankand God, of his Benifyce
               He standand on mont Armanye
               Quhare he the countre, mycht espye
               Ȝe may beleue, his hart was sore
               Seyng the erth, quhilk wes affore
               The Flude so plesand, and perfyte
               Quhilk to behald, wes gret delyte
               That now was barren maid and bair
               Afore, quhilk fructuous was and fair
               
                  The plesand treis, beryng fructis
               Wer lyand rewin vp, be the rutis
               The holsum herbis, and fragrant flouris
               Had tynt boith vertew, and cullouris
               The feildis grene, and fluryst meidis
               Wer spulȝeit of thare plesand weidis
               The erth quhilk first, wes so fair formit
               Wes be that furious flude deformit
               Quhare vmquhyle wer, the plesand planis
               Wer holkit Glennis, and hie montanis
               Frome clattryng cragis, gret and gray
               The erth was weschin, quyte away
               
                  ❧Bot Noye, had gretast displesouris
               Behauldand, the dede Creatouris
               Quhilk wes ane sycht, rycht Lamentabyll
               Men, Wemen, Beistis, Innumerabyll
               Seyng thame ly, vpone the landis
               And sum wer fleityng on the strandis
               Quhalis, and Monstouris, of the seis
               Stickit on stobbis, amang the treis
               And quhen the Flude was decressand
               Thay wer left welteryng on the land
               Affore the Flude, duryng that space
               The sey wes all, in to ane place
               Rycht so the erth, as bene desydit
               In syndrie partis, wes nocht deuydit
               As bene Ewrope, and Asia
               Deuydit ar, frome Africa
               Ȝe se now diuers Famous Ilis
               
                  Stand frome the mane land mony mylis
               All thir gret Ilis, I vnderstand
               War than equall, with the ferme land
               Thare wes none sey, Mediterrane
               Bot onely, the gret Occiane
               Quhilk did nocht spred, sic bulryng strandis
               As it dois now, ouirthort the landis
               Than be the ragyng of that flude
               The erth of vertew, wes denude
               The quhilk afore, wes to be prysit
               Quhose bewtie than, wes dissogysit
               Than wes the Maledictioun knawin
               Quhilk wes be God, tyll Adam schawin
               I reid quhow Clerkis dois conclude
               Induryng that moste furious flude
               With quhilk the erth, wes so supprest
               The wynd blew furth, of the southwest
               As may be sene, be experience
               Quhow throw the watterꝭ violence
               The heych montanis, in euery art
               Ar bair forgane, the southwest part
               As the Montanis, of Parraneis
               The alpis, and Rochis, in the seis
               Rycht so the Rochis, gret and gray
               Quhilk standis into Norroway
               The heychast hyllis, in euery art
               And in Scotland, for the moste part
               Throuch weltryng of, that furious flude
               The Cragis of erth, war maid denude
               
                  Trauellyng men, may consydder best
               The montanis bair, nyxt the southwest
               ¶Declare (quod I) or ȝe conclude
                     Cour.
                  
               
               Quhow lang leuit Noye, efter the flude
               (Quod he) in Genesis, thow may heir
                     Expe.
                  
               
               Quhow that Noye, wes sax hundreth ȝeir
               The tyme of this gret punysmentGene. ix.
               
               And aye to God obedient
               And wes the best of Sethis blude
               And als he leuit efter the Flude
               Thre hundreth and fyfty ȝeris
               As the sam scripture wytnes beris
               And wes or he Randerit the spreit
               Nyne hundreth, and fyfty ȝerꝭ compleit
               To schaw this storie Miserabyll
               At lenth my wyttis ar nocht abyll
               And als my Sonne, as I suppose
               It langis nocht tyll our purpose
               To schaw quhow Noyis Sonnis thre
               Gan to Incres and multyplie
               Nor quhow that Noye, plantit the wyne
               And drank tyll he wes dronkin syne
               And sleipit with his membris bair
               And quhow Cham, maid for hym no cair
               Bot leuch, to se his Father so
               Quhowbeit his Brether wer rycht wo
               Nor quhow Noye, but restrictioun
               Gaue Cham his Maledictioun
               And put hym vnder Seruytude
               
                  To Sem and Iaphet, that war gude
               Nor quhow God maid ane conuenent
               With Noye, to mak no punysment
               Nor be no Flude, the peple droun
               In signe of that conditioun
               His Rane Bow sett, in to the air,
               Off diuers Heuinlye colouris fair
               For to be ane perpetuall sing
               Be Flude to mak no punyssing
               This Story, geue thow lyste to knaw
               At lenth the Bibyll sall the schaw
               FINIS
            
            
               ❧Heir endis the first Part. ❧ And Followis the Secunde Part.
         
         
            
               In the First the Beildyng of Babilone be Nemrod. And quhow kyng Nynus began ye first Monarche. And of thare Ydolatrye. And Quhow Semeramis, Gouernit the Impyre, Efter hir Husbande Kyng Nynus. As Followis.
               
                  
                  ❧
                  FATHER I pray ȝow to me tell.
                     Cour.
                  
               
               The First Infortune that befell
               Immediatlye efter the Flude
               And quho did first, sched saikles blude
               And quho Ydolatrye began
               ¶ (Quod he) I sall do as I can
                     Expe.
                  
               
               Efter the Flude, I fynde no Storye
               Worthy to putt in Memorye
               Tyll Nemrod, began to RyngGene. x.
               
               Aboue the Peple, as ane Kyng
               Quhilk wes the Principall man of one
               That beilder was, of Babilone
               ☞ That Story Maister, wald I knaw
                     Cour.
                  
               
               (Quod I) geue ȝe the suthe wald schaw
               Quhy, and for quhat occasioun
               Thay beildit sic ane strang Dungeoun?
               ¶Than said to me Experience
                     Expe.
                  
               
               I sall declare with Deligence
               Those Questionis at thy command
               Bot first Sonne, thow mon vnderstand
               Off Nemrod, the Genologie
               His strenth, Curage, and Quantitie
               Quhowbeit Moyses, in his first Buke
               That Story, lychtlye did ouer Luke
               Off hym no more, he doith declare
               Except he was ane strang Huntare
               Bot vtheris Clerkis Curious
               As Oroce doith, and Iosephus
               Discryuis Nemrod, at more lenth
               Boith of his stature, and his strenth
               This Nemrod was, the fourt persoun
               
                  Frome Noye be lyne, discendyng doun
               Noye generit Cham, Cham generit Chus
               And Chus Nemrod, the suthe bene thus
               This Nemrod grew ane man of mycht
               That tyme in erth, wes none so wycht
               He wes ane Gyane, stout and strang
               Perforce wyld beistis, he doun thrang
               The peple of that hole Regioun
               Come vnder his Dominioun
               No man thare wes in all that land
               His stalwartnes that durst ganestand
               No maruell wes, thocht he wes wycht
               Ten Cubitis large, he wes of hycht
               Proportionat, in lenth and breid
               Afferand to his hycht we reid
               He grew so gret and glorious
               So prydefull, and presumptuous
               That he come Inobedient
               To the gret God Omnipotent
               This Nemrod was, the principall man
               That first Ydolatrye began
               Than gart he all the peple call
               To his presens, boith gret and small
               And in that gret conuentioun
               
                  Gene. xi.Did propone his Intentioun
               My Freindis (said he) I mak it knawin
               The gret wengeance that God hes schawin
               In tyme of our fore Father Noye
               Quhen he did all the warld distroye
               
                  And dround thame in ane furious flude
               Quharefor I thynk we sulde conclude
               Quhov we maye make one strang defence
               Aganis sick walteris violence
               For to resyste his furious Yre
               Contraye boith to flude and fyre
               Latt ws go spye sum plesand feilde
               Quhare one strang biggyng we maye beilde
               One Cityie with ane strang Dungeoun
               That none Ingyne may ding it doun
               So heych, so thike, so large, and lang,
               That Gode tyll ws sall do no wrang
               Itt sall surmonte the Planetis, sewin
               That we frome Gode, may wyn the hewin
               Those peple with one ferme intent
               All tyll his counsell did consent
               And did espy one plesand place
               Harde on the flude of Euphratace
               The peple thare did thame prepair
               In to the plane feilde of Synear
               Quhilk now of Caldie beryth the name
               Quhilk did lang tyme flureis in fame.
               ¶Thare gret Fortres, than did thay founde
               And kaiste tyll thay gat souer groune
               All fell to warke boith man and chylde
               Sum holkit claye, sum brynt the tylde
               Nembroth, that curious Campioun
               Deuysar wes of that Dungeoun
               No thyng thay sparit thare laubouris
               
                  Lyke besy beis vpone the flouris
               Or Emettis trauelling in to Iune
               Sum vnder wrocht, and sum aboue
               With strong Ingenious masonrye
               Vpwarte thare weir did fortifye
               With 
                     •
                  rynt tylde stonis, large and wycht
               That Towre thay rasit to sic hycht
               Abufe the airis Regioun
               And Iunit of so strong fassioun
               With Syment maid of pyk and tar
               Thay vsit none vther mortar
               Thocht fyre or walter it assalit
               Contrare that Dungeoun nocht aualit
               The land aboute wes fair and plane
               And it rose lyke one heych montane
               Those fuliche peple did intende
               That to the Hewin, it sulde ascende
               So gret one strenth wes neuir sene
               In to the warld with mennis eine
               ¶ The wallis of that wark thay maid
               Two and fyftye faldome braid
               One faldome than as sum men sayis
               Mycht bene two faldome in our dayis
               One man wes th
                     •
                  n of more stature
               Nor two be now thareof be sure.
               ¶Iosephus haldis opinioun
               Sayand the heycht of this Dungeoun
               Off large pasis of mesure bene
               
                  Fyue thousande, aucht score, and fourtene
               Be this raknyng, it is fuil rycht
               Sax mylis, and ane half in hycht
               Ane thousande pais tak for ane myle
               And thow sall fynd it neir that style
               This towre in compass round aboute
               Wer mylis ten, withouttin doute
               Aboute the Cetie of stagis
               Foure houndreth, and four score I wys
               And be this nommer in compas
               Aboute, three score of mylis It was
               And as Orotius reportis
               Thare wes fyue score of brasin portis.
               ¶ The translatour of Orotius
               In tyll his Cronicle wryttis thus
               That quhen the Sonne is at the hycht
               Att nonne quhen it doith schyne most brycht
               The schaddow of that hydduous strenth
               Sax myle and more, it is of lenth
               Thus maye ȝe Iuge in to ȝour thocht
               Gyfe Babilone be heych or nocht.
               IFNIS.
            
            
               Quhov god maid the Dyuersitie of Languagis. And maid Impediment to the Beildaris of Babilone
               
                  
                  
                     Expe.
                  
                  
                     THAN the gret God Omnipotent
               To quhom al thingis bene p̄sent
               That wer, and is, and euir salbe
               Ar present tyll his Maiestie
               The hid secretis of mānis hart
               From his p̄sens may not depart
               He seand the Ambitioun
               And the prydefull Presumptioun
               Quhov thir proude peple did pretende
               Vpe throuch the heuinnis, tyll ascende
               Quhilk wes gret folye tyll deuyse
               Sick one presumptuous interpryse
               For quhen thay wer moste delygent
               Gode maid thame sick impediment
               Thay wer constranit with hartis sore
               Frome thyne depart and beild no more
               Sick Languagis on thame he laid
               That none wyste quhat ane vthir said
               Quhare wos bot ane Language affore
               Gode send thame Languagis three schore
               ¶ Affore that tyme all spak Ebrew
               Than sum began for to speik Grew
               Sum Duche, sum language Sarazyne
               And sum began to speik Latyne
               The Maister men, gan to go wylde
               Cryand for treis, thay brocht thame tylde
               Sum said bryng mortar heir atonis
               Than brocht thay to thame stoks, and stonis.
               ¶ And Nembroth, thare gret Campioun
               
                  Ran rageand lyke one wylde Lyoun
               Manassyng thame with wordis rude
               Bot neuir one worde thay vnderstude
               Affore thay fand hym gude and kynde
               Bot than thay thocht hym by his mynde
               Quhen he so furiouslie did flyte
               Than turnit his pryde, in to dispyte
               So dirk Eclipsit wes his glore
               Quhen thay wald wyrk for him no more
               ¶Beholde quhov God wes so gratious
               To thame quhilk wer so outtragious
               He nother braik thare leggis nor armis
               Nor ȝit did thame none vther harmis
               Except of toungis diuysioun
               And for fynall conclusioun
               Constranit thay wer for tyll depart
               Ilke cumpanye in one syndrie arte
               Sum paste in to the Orient
               And sum in to, the Occident
               Sum south, sum north, as thay thocht best
               And so thare poleysie left west
               Bot quhov that Citie wes reparit
               Heir efter it salbe declarit.
               FINIS.
            
            
               Of the first inuentiōn of Ydolatrie. Quhow Nembroth, compeld the Peple tyll adore the Fyre in Caldia.
               
                  
                  
                     Cour.
                  
                  NOVV Schir (said I) schaw me the man▪
               
               Quhilk first Ydolatrie began
               That sall I do with all my hart
               
                  
                     Expe.
                  My Sonne (said he) or we depart
               Quhen Nembroth saw his purpose falit
               And his gret laubour nocht aualit
               In maner of contemptioun
               Departit furth of that regioun
               And as Orotius, doith rehers
               He past in to the land of Pers
               And mony one ȝeir, did thare remane
               And syne to Babilone come agane
               And fand huge peple of Caldie
               Remanand in that gret Citie
               That wer glaid of his returnyng
               And did obey hym as thare kyng
               Nembroth his name for tyll auance
               Amang tham maid new ordinance
               Sayand I think ȝe ar nocht wyce
               That to none God, makis Sacrifyce
               ¶ Than to fulfyll his fals desyre
               He gart be maid ane flammand fyre
               And maid it of sic breid and hycht
               He gart it byrn boith day and nycht
               Than all the peple of that land
               Adorit the fyre at his commmand
               Prosternit on thare kneis and facis
               Beseikand thare new God of gracis
               To gyf thame more occasioun
               
                  He maid thame gret perswasioun
               This God (said he) is moist of mycht
               Schawand his bemys on the nycht
               Quhen Sonne, and Monne, ar baith obscu
                     •
                  e
               His he winlie brychtnes doith indure
               Quhen mennis memberris sufferit calde
               Fyre warmyth thame ewin as thay walde
               ¶Than cryit the Peple at his desyre
               Thare is no God, except the fyre
               Or thare was ony Ymagerie
               Began this first Ydolatrie
               Att that tyme, thare wes none vsage
               To carue, nor for to paynt Image
               Than maid he proclamatioun
               Quho maid nocht adoratioun
               To that new God, without remede
               In to that fyre, sulde suffer dede
               I fynd no man in to that lande
               His tyrannie that durste ganestande
               Bot Habraham, and Aram his brother
               That disobeyit, I fynd none vther
               Quhilk dwelland war, in that cuntre
               With thare Father callit Thaire
               Thir brether Nembroth, did repreue
               Sayand tyll hym, Lord with ȝour leue
               This fyre, is bot ane Element
               Praye ȝe to God Omnipotent
               Quhilk maid the Heuinnis, be his mycht
               Sonne, Monne, and sterris, to gyf lycht
               
                  He maid the fyschis in the seis
               The erth, with beistis, herbis, and treis,
               And last of all, for to conclude
               He maid Man to his similitude
               To that gret God gyfe pryse and glore
               Quhose Ring induris euermore.
               ¶ Than Nembroth in his furious yre
               Thir brether boith keste in the the fyre
               Habraham be God, he wes preseruit
               Bot Aram in the fyre he staruit
               Quhen Thara, harde his sonne wes dede
               He did depart out of that stede
               With Habraham, Nachor, and thare wyffis
               As the Scripture at lynthe discryffis
               And left the land of Caldia
               And paste to Mesopotamia
               And dwelt in Tharan all his dayis
               And deit thare, as the story sayis
               The lyfe of Habraham, I supose
               No thyng langith tyll our purpose
               In to the Bibyll thov may reid
               His verteous lyfe in worde and deid
               Now to the I haue schawin the man
               That firste Ydolatrie began.
               FINIS.
            
            
               Of ye gret misere and skaythis that cumis of Weris. And quhow king Nynꝰ began the first weris, and straik the first Battell.
               
                  
                  FATHER I pray ȝov with my hart
               Declair to me or we depart
               Quho first began thir mortall Weris
               Quhilk euerilk faithfull hart efferis
               And euere polesye doun thrawis
               Express agane the Lordis lawis
               Sen Christe, our kyng omnipotent
               Left Peace, in tyll his Testament
               Quhov doith proceid this creueltie
               Aganis Iustice, and Equitie
               In lande quhare ony Weris bene
               Gret Miserrie thare may be sene
               All thyng on erth, that God hes wrocht
               Weir, doith distroye and puttis at nocht
               Ceteis, with mony strang Dungeoun
               Ar brynte, and to the erth, doung doun
               Virginis and Matronis, ar deflorit
               Templis, that Rychelie bene decorit
               Ar brynt and all thare Preistis spulȝeit
               Pure Orphelenis vnder feit ar fulȝeit
               Mony auld men maid childerles
               And mony childer fatherles
               Off famous Sculis the Doctryne
               Boith natural science and Diuyne
               And euerilk vertew trampit doun
               No reuerence done to relegioun
               Strenthis distroyit alluterlie
               Fair Ladyis forcit schamefullie
               Ȝoung Wedowis spulȝeit of thare spousis
               
                  Pure Lauborars, houndit frome thare housis
               Thare dar no Merchand tak on hand
               To trauell nother be sey nor land
               For Boucheouris, quhilk dois thame confounde
               Sum murdrist bene, and sum ar drounde
               Craftis men of curious Ingyne
               Alluterlie put to rewyne
               The Bestiall reft, the commonnis slane
               The land but lauboring doith remane
               Off Pollesye, the perfyte warkis
               Beildingis, Gardyngis, and plesand parkis
               Alluterlie distroyit bene
               Gret graingis brynt thare may be sene
               Ryches bene turnit to powertie
               Plentie in tyll penuritie
               Deith, Hounger, Darth, it is weill kende
               Off Weir, this is the Fatell ende
               Iustice turnit in tyrrannye
               All plesour in aduersitye
               The Weir, alluterlie doun thrawis
               Boith the Ciuill, and Cannoun lawis
               Weir, generit Murthour, and myscheif
               Sore lamentyng withoute releif
               Weir, doith distroye Realmes and kyngis
               Gret Princis, weir to presoun bryngis
               Weir, scheddis mekle saikles blude
               
                  
                     Cour.
                  Sen I can saye of weir no gude
               ¶ Declare to me Schir gyf ȝe can
               Quho first this Miserrie began
               FINIS.
            
            
               
               
                  ❧ Heir followith ane Schorte Discriptioun of the Four Monarchis. ☞ And quhow Kyng Nynus, began the First Monarchie.
               OF Weris (said he) the gret outtrage
               Began in to the secunde aige
                     Expe.
                  
               
               Be creuell prydefull, couytous, kyngis
               Reuarris but rycht of vtherꝭ ryngis
               Quhowbeit Cayam afore the flude
               Wes first schedder of saikles blude
               Nynus was first and principall man
               Quhilk wrangus conquessing began
               And was the man withouttin faill
               In erth, that straik the first battell
               And first Inuentit Imagerye
               Quhare throw came gret Idolatrye
               ¶We moste knaw or we forthair wend
               Off quhome king Nynus did discend
               Nynus gyf I can rycht defyne
               He was frome Noye, the fyft be lyne
               Noye, generit Cham, Cham, generit Chus,
               And Chus, Nembroth, Nembroth, Bellus,
               And Bellus, Nynus, but lesing
               Off Assiria, the secund king
               And beildar of thar gret Citie
               The quhilk was callit Nyniue
               
                  And wes the first and principall man
               Quhilk the first Monarchie began.
               
                  
                     Cour.
                  ¶ Father (said I) declaire to me
               Quhat signifyis one Monarchie
               
                  
                     Expe.
                  The suith (said he) sonne gyfe thov knew
               Monarchie bene one terme of Grew
               As quhen one Prouince principall
               Had hole power Imperiall
               During thare Dominationis
               Abufe all Kyngis and Nationis
               One Monarchie that men doith call
               Off quhome I fynd four principall
               Quhilk heth rong sen the warld began
               
                  
                     Cour.
                  Than (said I) Father gyf ȝe can?
               Quhilk four bene thay, schaw me I pray ȝow
               My sone (said he) that sall I say ȝow
               
                  
                     Expe.
                  ¶ First rang the kings of Asserianis
               Secundlye rang the Persianis
               The Grekis thridlye with swerd and fyre
               Perfors optenit the thrid Impyre
               The fourte Monarche as I heir
               The Romanis brukit mony one ȝeir
               Latt vs first speik of Nynus king
               Quhov he began his Conquessing
               ¶The auld Greik Historitiane
               Diodorus he wryttis plane
               Att rycht gret lenth of Nynus king
               Off his Impyre and conquessing
               And of Semeranus his wyfe
               
                  That tyme the lustyest one lyfe
               Itt wer to lang to putt in wryte
               Quhilk Diodore heth done indyte
               Bot I sall schaw as I suppose
               Quhilk maist belangith thy purpose,
               ¶Quhen Nembroth, Prince of Babilone
               Oute of this wrechit warld wes gone
               And his Sonne Bellus deid alswa
               The first Kyng of Asseria
               This Nynus, quhilk wes secunde kyng
               Tryumphandlie began tyll ryng
               And wes nocht satifyit nor content
               Off his awin Regione, nor his rent
               Thynkand his glore for tyll aduance
               By his gret peple and puissance
               Throuch Pryde, Couatyce, and vaine glore
               Did hym prepare to conques more
               And gadtherit furth ane gret Armie
               Contrare Babilone, and Caldie
               Quhareof he had ardent desyre
               Tyll Iune that land tyll his Impyre
               Quhowbeit he had thareto no rycht
               Bot by his tyrranry and mycht
               Withouttin feir of God or man
               His Conquessing thus he began.
               ¶ His peple beand in arraye
               To Caldia tuke the reddy waye
               Quhen that the Babilonianis
               To gidther with the Caldianis
               
                  Hard tell Kyng Nynus, wes cumand
               Maid proclamationis throuch the land
               That ilke man efter thare degre
               Sulde cum and saif thare awin cuntre
               Quhowbeit thay had no vse of weir
               Thay past fordwart withouttin feir
               And pat thame selfis in gude order
               To meit king Nynus on the border
               In that tyme ȝe sall vnderstande
               Thare wes no harnes in the lande
               For tyll defende nor tyll Inuaid
               Quharethrow more slauchter thare wes maid
               Thay faucht throw strenth of thare bodeis
               With gaddis of Irne, with stonis, and treis
               ¶With sound of horne, and hydduous cry
               Thay ruschit to gidther rycht rudly
               With hardy hart, and strenth of handis
               Tyll thousandis deid, lay on the landis
               Quhare men in battell nakit bene
               Gret slauchter sone thare may be sene
               Thay faucht so lang and creuellie
               And with vncertane victorie
               No man mycht Iuge, that stude on far
               Quho gat the better, nor the war
               Bot quhen it did approche the nycht
               The Caldianis, thay tuke the flycht
               Than the kyng and his cumpanye
               Wer rycht glaid of that victorye
               Because he wan the first battell
               
                  That strykkin wes in erth, but faill
               And peceably of that Regioun
               Did tak the hole Dominioun
               Than wes he king of Caldia
               Alsweill as of Asseria
               As for the king of Arrabie
               In his conquest maid hym supplie
               ¶Off this ȝit wes he nocht content
               Bot to the Realme of Mede he went
               Quhare Farnus king of that cuntre
               Did meit hym with one gret armie
               Bot king Nynus, the battell wan
               Quhare slane wer mony nobyll man
               And to that king wald gyf no grace
               Bot planelie in one publict place
               With his se win Sonnis, and his Ladie
               Creuellie did thame Crucifie
               Off that tryumphe he did reiose
               Syne fordwart to the feilde he gose
               Than conquest he Armenia
               Perce, Egypt, and Pamphelia
               Capadoce, Leid and Maritane
               Gaspia, Phrigia▪ and Hyrcane,
               All Affrica, and Asia,
               Except gret Ynde, and Battria,
               Quhilk he did conques efterwart
               As ȝe sall heir or we depart
               Now wald I or we forthee mend
               That his Ydolatrye wer kend
               
                  Syne efter that withoute sudiorne
               Tyll our purpose we sall returne.
               FINIS.
            
            
               Quhov king Nynꝰ, Inuentit the First Ydolatrie of Ymagis.
               
                  NYNVS one Ymage he gart mak.
               For King Bellus, his Fatheris saik
               Moist lyke his Father of figoure
               Off quantite and portratoure
               Off fyne Golde wes that figour maid
               Ane crafty Croun apone his haid
               With precious stonis in toknyng
               His father Bellus wes ane Kyng
               In Babilone he ane tempyll maid
               Off crafty work boith heych and braid
               Quharein that Ymage gloriouslie
               Wes thronit vpe tryumphandlie.
               ¶Than Nynus gaif ane strait command
               Tyll all the peple of that land
               Alsweill in tyll Asseria
               As in Synear, and Caldia
               Vnder his Dominatioun
               Thay suld make Adoratioun
               Apone thare kneis to that figour
               Vnder the pane of forfaltour
               Thare wes no Lorde in all that land
               His summonding that durst ganestand
               Than ȝoung, and auld, boith gret and small
               
                  Tyll that Ymage thay prayit all
               And cheangit his name as I heir tell
               Frome Bellus to thare gret God Bell
               In that tempyll he did deuyse
               Preistis for tyll mak sacrifyse
               Be conswetud than come one law
               None vther God that thay wald knaw
               And als he gaif to that Ymage
               Off Sanctuarie the Priuilage
               For quhat sum euer transgressour
               One homicede or oppressour
               Seand that Ymage in the face
               Off thare gylt gat the kyngis grace.
               ¶Declare to me sweit schir (said I)
                     Cour.
                  
               
               Wes thare no more Ydolatry
               Efter that this fals Idole Bell
               Wes thronit vp as ȝe me tell
               ¶ My Sonne (said he) incontinent
               The nowellis throuch the warld thay went
                     Expe.
                  
               
               Quhow king Nynus, as I haif said
               One curious Image he had maid
               To the quhilk all his natioun
               Maid deuote adoratioun
               Than euerye cuntre tuke consait
               Thay wald king Nynus contrafait
               Quhen ony famous man wes deid
               Sett vp one Image in his steid
               Quhilk thay did honour frome the splene
               As it Immortall God had bene
               
                  Imagis sum maid for the nonis
               Off fyne gold, sum of stokis and stonis
               Off syluer sum, and Euyr bone
               With diuers namis tyll eueryone
               For sum thay callit Saturnus
               Sum Iupiter, sum Neptunus
               And sum thay callit Cupido
               Thare god of lufe, and sum Pluto
               Thay callit sum Mercurius
               And sum the wyndie Eolus
               Sum Mars, maid lyke ane man of weir
               Inarmit weill with sword and speir
               Sum Bacchus, and sum Apollo
               Off namis thay had ane houndreth mo
               ¶ And quhen one Lady of gret fame
               Wes dede, for tyll exalt hir name
               One Image of hir portratour
               Wald set vpe in one oratour
               The quhilk thay callit thare goddes
               As Venus, Iuno, and Palles
               Sum Cleo, sum Proserpina
               Sum Ceres, Vesta, and Diana
               And sum the gret goddes Mynarue
               With curious collouris thay wald carue
               Amang the Poetis, thow may see
               Off fals godꝭ the genologee
               ¶So thir abhominationis
               Did spred ouerthort all nationis
               Except gude Habraham, as we reid
               
                  Quhilk honourit God, in 
                     〈…〉
                  
               
               For Habraham had his beginny
                     ••
                  
               
               In to the tyme of Nynus king
               Nynus began with tyrranrie
               And Habraham with humy
                     •
                  itie
               Nynus began the first Impyre
               Habraham of weir, had no d
                     •
                  syre
               Nynus began Idolatrye
               Habraham, in spreit and veritye
               He prayit to the Lorde allone
               Fals Imagry he wald haue none
               Off hym discendit I heir tell
               The twelf gret Trybis of Israell
               Those peple maid adoratioun
               With humyll supplicatioun
               Tyll hym quhilk wes of kyngis king
               That hewin and erth, maid of no thing
               Dede Ymagis, thay held at nocht
               That wer with mennis handis wrocht
               Bot the almychtie God of lyue
               My sonne now haif I done discryue
               Thir questionis at thy command
               The quhilkis thow did at me demand
               ¶Quhat wes the cause (schir mak me sure)
                     Cour.
                  
               
               Ydolatrye did so lang indure
               Outthrouch the warld so generalie
               And with the Gentilis specialie
               (Quod he) sum causis principall
               I fynd in my memoriall
               First wes throuch princis commandiment
               Quhilk did ydolatrye inuent
               
                  With thare gret deuilische god Dagone
               With vtheris Idolis mony one
               Bot I abhore the treuth to tell
               Off the Princis of Israell
               Chosin be God Omnipotent
               Quhow thay brak his commandiment
               
                  iii. Reg. xi.Kyng Salomone, as the scripture sayis
               He doitit in his latter dayis
               His wantoun wyffis, to compleis
               He curit nocht God, tyll displeis
               And did committ Idolatrye
               Wyrschipyng caruit Ymagerye
               As Moloch, god of Ammonitis
               And Chamos, god of Moabitis
               Astaroth, god of Sydoniains
               So for his inobediens
               And fowle abhominatioun
               Wer puneist his successioun
               His sonne Roboam, I heir tell
               Tynt the ten Trybis of Israell
               For his fatheris Ydolatrye
               As in the scrpture thow may see.
               FINIS.
            
            
               ¶ Off Imageis vsit amang cristin men.
               
                  
                  FATHER ȝit ane thyng I wald speir
                     Cour.
                  
               
               Behald in euery kirk and queir
               Throuch Christindome in burgh and land
               Imageis maid with mennis hand
               To quhome bene gyffin diuers names
               Sum Peter, and Paull, sum Ihone, & Iames,
               Sanct Peter caruit with his keyis
               Sanct Mychaell with his wyngꝭ and weyis
               Sanct Katherine, with hir swerd and quheill
               Ane hynde sett vp besyde sanct Geill
               It war to lang for tyll discryue
               Sanct Frances with his woundis fyue
               Sanct Tredwall, als thare may be sene
               Quhilk on ane prik heth boyth hir eine
               Sanct Paull weill payntit with ane sworde
               As he wald feycht, at the first worde
               Sanct Apollin on altare standis
               With all hir tethe in tyll hir handis
               Sanct Rochoe weill seisit men may se
               Ane byill new brokin on his thye
               Sanct Eloy he doith staitly stand
               Ane new hors schoo in tyll his hand
               Sanct ringane of ane rottin stoke
               Sanct Duthow boird out of ane bloke
               Sanct Androw with his croce in hand
               Sanct George vpone ane hors rydand
               Sanct Anthone sett vp with ane soow
               Sanct Bryde, weill caruit with ane koow
               
                  With coistlye colouris fyne and fair
               Ane thousand mo I mycht declair
               As sanct Cosma and Damiane
               The Sowtars sanct Crispaniane
               All thir on altare staitly standis
               Preistis cryand for thare offrandis
               To quhome we Communnis on our kneis
               Doith wyrschip all thir Imagereis
               In Kirk, in Queir, and in the closter
               Prayand to thame our Pater noster
               In pylgramage frome town to toun
               With offrand, and with orisoun
               To thame aye babland on our beidis
               That thay wald help ws in our neidis
               Quhat differꝭ this, declare to me
               Frome the Gentilis Idolatrye
               
                  
                     Expe.
                  ¶Gyff that be trew that thow reportis
               Itt goith rycht neir thir samyn sortis
               Bot we be counsall of Clargye
               Hes lycence to mak Imagerye
               Quhilk of vnleirnit bene the buikis
               For quhen lauid folk vpone thame luikis
               Itt bryngith to rememberance
               Off Sanctis lyuis the circumstance
               Quhow the faith for to fortifye
               Thay sufferit pane rycht pacientlye
               Seand the Image of the Rude
               Men suld remember on the Blude
               Quhilk Christ in tyll his Passioun
               
                  Did sched for our Saluatioun
               Or quhen thow seis ane portrature
               Off blyssit Marie Virgen pure
               One bony Babe vpone hir kne
               Than in thy mynde remember the
               The wordis quhilks the Propheit said
               Quhow sche suld be boith Mother and Maid
               ¶Bot quho that sittis doun on thare kneis
               Prayand tyll ony Imagereis
               With oritioun or offerand
               Kneland with cap in to thare hand
               No difference bene, I say to the
               Frome the Gentilis Idolatrye
               ¶Rycht so of diuers nationis
               I reid abominationis
               Quhow Grekis maid thare deuotioun haill
               To Mars, to saif thame in battaill
               Tyll Iupiter, sum tuke thare vayage
               To saif thame frome the stormys rage
               Sum prayit to Venus, frome the splene
               That thay thare luffis mycht obtene
               And sum to Iuno, for ryches
               Thare pylgramage thay wald addres
               ¶So doith our commoun populare
               Quhilk war to lang for tyll declare
               Thare superstitious pylgramageis
               To mony diuers Imageis
               Sum to sanct Rochee with deligence
               To saif thame frome the pestilence
               
                  Forthare teith, to sanct Apollene
               To sanct Tredwell, to mend thare eine
               Sum makis offrande to sanct Eloye
               That he thare hors may weill conuoye
               Thay ryn, quhen thay haif Iowellis tynte
               To seik sanct Syith, or euer thay stynte
               And to sanct Germane to get remeid
               For maladeis in to thare heid
               Thay bryng mad men on fuit and horsse
               And byndis thame to sanct Mongose crosse
               To sanct Barbara, thay cry full faste
               To saif thame frome the thonder blaste
               For gude nouellis as I heir tell
               Sum takis thare gait to Gabriell
               Sum wyffis sanct Margret doith exhort
               In to thare byrth thame to support
               To sanct Anthony to saif the soow
               To sanct Bryde to keip calf, and koow
               To sanct Bastien, thay ryn and ryde
               That frome the schote he saif thare syde
               And sum in hope to gett thare haill
               Rynnis to the auld Rude of Kerraill
               Quhowbeit thir simpyll peple rude
               Think thare intentioun be bot gude
               Wo be to Preistꝭ, I say for me
               Quhilk suld schaw thame the verratie
               Prelatis quhilkis hes of thame the cure
               Sall mak answeir thareof be sure
               On the gret day of Iugement
               
                  Quhen no tyme beis for to repent
               Quhare manyfest Idolatrye
               Sall puneist be perpetuallye.
            
            
               
                  ❧ Heir followis 
                     〈◊〉
                   Exclamatioun aganis Idolatrie,
               
                  
                     IMPRVDENT Peple, Ignorant and blynd
                  By quhat reasone, law, or authoritie
                  Or quhat attentyck scripture can ȝe fynd
                  Leifsum for tyll commyt Idolatrie
                  Quhilk bene to bow ȝour body or ȝour kne
                  With deuote humyll adoratioun
                  Tyll ony Ydoll maid of stone or tre
                  Geueand thame offerand or oblatioun
               
               
                  Quhy did ȝe gyf the honour laude and glore
                  Pertenyng God (quhilk maid all thyng of nocht
                  Quhilk wes, and is, and salbe euirmore)
                  Tyll Ymagis by mennis handis wrocht
                  O fulysche folke, quhy haif ȝe succour socht
                  Off thame quhilk can nocht help ȝow in distres
                  Ȝit reasonably reuolfe in to ȝour thocht
                  In stok, nor stone can be non holynes.
               
               
                  ¶ In the desert, the peple of Israell
                  Moyses remanyng in the mont Synaye
                  Thay maid one moltin Calf, of fyne mettell
                  Quhilk thay did honour as thare God verrayeExodi. xxxii.
                  
                  Bot quhen Moyses discendit I heir saye
                  And did consydder thare Ydolatrye
                  
                     Off that peple, thre thousand gart he slaye
                  As the scripture at lenth doith testifye.
               
               
                  
                     Daniell .xiiii.¶ Because the holye propheit Daniell.
                  In Babilone Ydolatrie, repreuit
                  And wald nocht worschip thare fals Idoll Bell
                  The hole peple at hym wer so aggreuit
                  To that effect, that he suld be myscheuit
                  Delyuerit hym tyll rampand Lyonis sewin
                  Bot of that dangerous den, he wes releuit
                  Throuch myrakle of, the gret God of hewin
               
               
                  ¶ Behald quhow Nabuchodonosor king
                  
                     Dan. iii.In to the vaill of Duran, did prepare
                  One Image of fyne Gold, one meruallous thing
                  Thre score of cubyts, heycht and saxin square
                  As more cleirlye thescripture doith declare
                  To quhome all peple by proclamatioun
                  With bodeis bowit, and on thare kneis bare
                  Rycht humelye maid adoratioun.
               
               
                  ¶Ane gret wounder, that day wes sene also.
                  Quhow Nabuchodonosor, in his yre
                  Tuke Sydrach, Misach, and Abednago,
                  Quhilks wald nocht bow thare kne at his desyre
                  Tyll that Idoll, gart kast thame in the fyre
                  For to be brynt, or he sterit of that steid
                  Quhen he beleuit, thay wer brynt bone and lyre
                  Wes nocht consumit, one small hair of thair heid
               
               
                  ¶ The Angell of the Lord wes wt thame sene.
                  
                     In that hait furneis passing vpe and doun
                  In tyll ane rosye Garth, as thay had bene
                  None spott of fyre, distenyng cote, nor goun
                  Off victorie, thay did obtene the croun
                  And wer to thame, that maid adoratioun
                  To that Ydoll, or bowit thare body doun
                  One wytnessing of thare dampnatioun
               
               
                  Quhat wes the cause, at me? thow may demande
                  That Salomone. vsit none Ymagrye
                  In his tryumphand Tempyll for tyll stande
                  Off Abraham, Ysac, Iacobe, nor Iesse
                  Nor of Moyses, thare sauegarde throuch the see
                  Nor Iosue, thare valȝeant Campioun
                  Because God did command the contrarye
                  That thay sulde vse sic superstitioun
               
               
                  ¶Behald quhow the gret God Omnipotent
                  To preserue Israell, frome IdolatryeExodi. xx
                     Deut. v.
                  
                  Derectit thame one strait commandiment
                  Thay suld nocht mak, none caruit ymagrye
                  Nother of gold, of syluer, stone, nor tre
                  Nor gyf worschip tyll ony simlytude
                  Beand in hewin, in erth, nor in the see
                  Bot onelye tyll his souerane celsitude
               
               
                  ¶The Propheit Dauid, planely did repreueBaru. vi.
                  
                  Ydolatrye to thare confutioun
                  In grauit stok, or stone, that did beleue
                  Declaryng thame thare gret abutioun
                  Spekand in maner of dirysioun
                  
                     Quhow dede Idolis, be mennis handis wrocht
                  Quham thay honourit, with humyll orisioun
                  Wer in the markat daylie sauld and bocht
               
               
                  ☞ The Deuyllis seand the euyll conditioun
                  Off the Gentylis, and thare vnfaithfulnes
                  For tyll agment, thare superstitioun
                  In those Ydolis, thay maid thare entres
                  And in thame spak, as storyis doith expres
                  Than men beleuit of thame to gett releif
                  Askand thame help, in all thare besynes
                  Bot finallye that turnit to thare myscheif
               
               
                  ¶ Traist weill in thame, is none Diuinitie
                  Quhen reik, & rowst, thare fair colour doith faid
                  Thocht thay haue feit, one fute thay can not flee
                  Quhowbeit the tempyll byrn aboue thair haid
                  In thame is nother freindschip nor remaid
                  In sic fyguris, quhat fauour can ȝe fynd
                  With mouth and eris, & eine thocht thay be maid
                  All men may se. thay ar dum, deif, and blynd
               
               
                  Quhowbeit thay fal doun flatlyngis on the flure
                  Thay haif none strenth thare self to rais agane
                  Thocht Rattonis ouir yame ryn thay tak no cure
                  Quhowbeit yai breik yare neck, thay feil no pane
                  Quhy sulde men psalmes to thame sing or sane
                  Sen growand treis, that ȝeirly berith frute
                  Ar more to pryse, I mak it to the plane
                  Nor cuttit stockis, wanting boith crope and rute
               
               
                  
                  ☞ Off Edinburgh, the gret Idolatrye.
                  And manifest abominatioun
                  On thare feist day, all creature may se
                  Thay beir ane auld stock Image throuch ye toun
                  With talbrone, troumpet, schalme, and Clarioun
                  Quhilk hes bene vsit mony one ȝeir bigone
                  With preistis, and freris, in to processioun
                  Siclyke as Bell wes borne throuch Babilone.
               
               
                  ¶Aschame ȝe nocht, ȝe seculare prestis and freris
                  Tyll so gret superstitioun to consent
                  Ydolateris ȝe haue bene mony ȝeris
                  Expresse agane the Lordis commandiment
                  Quharefor brether, I counsall ȝow repent
                  Gyff no honour, to caruit stock, nor stone
                  Geue laude and glore, to God Omnipotent
                  Allanerlie, as wyselie wryttis Ihone.
               
               
                  ¶ Fy on ȝow Freris, that vsis for to preche.
                  And dois assist to sic Idolatrye
                  Quhy do ȝe nocht, the Ignorant peple teche
                  Quhow ane dede Image, caruit of one tre
                  As it wer holy, suld nocht honourit be
                  Nor borne on Burges backis vp and doun
                  Bot ȝe schaw planely ȝour Ipocrasie
                  Quhen ȝe passe formest in processioun
               
               
                  ¶Fy on ȝow fostraris of Idolatrye
                  That tyll ane dede stock dois sic reuerence
                  
                     In presens of the peple, publykelie
                  Feir ȝe nocht God, to commit sic offence
                  I counsall ȝow do ȝit ȝour diligence
                  To gar suppresse, sic gret abusioun
                  Do ȝe nocht so, I dreid ȝour recompence
                  Salbe nocht ellis, bot clene confusioun
               
               
                  Had sanct Frances, bene borne out throuch ye toun
                  Or sanct Domnick, thocht ȝe had nocht refusit
                  With thame tyll haif past in processioun
                  In tyll that cais, sum wald haif ȝow excusit
                  Now men may see, quhow that ȝe haue abusit
                  That nobyll town, throuch ȝour Ipocrasye
                  Those peple trowis, that thay may rycht weil vsit
                  Quhen ȝe pas with thame in to cumpanye.
               
               
                  ¶Sum of ȝow hes bene quyet counsallouris.
                  Prouocand princis, to sched saikles blude
                  Quhilk neuir did ȝour prudent predecessouris
                  Bot ȝe lyke furious Phariceis denude
                  Off charitie, quhilk rent Christ on the rude
                  For Christis floke, without malyce or yre
                  Conuertit fragyll faltouris I conclude
                  Be Goddis worde, withouttin sweird or fyre
               
               
                  Reid ȝe nocht quhow, yt Christ hes gyffin cōmand
                  
                     Math. xviii.Gyff thy brother doith oucht the tyll offend
                  Than secretlye correct hym hand for hand
                  In freindly maner, or thow forther wend
                  Gyff he wyll nocht heir the, than makit kend
                  Tyll one or two, be trew narratioun.
                  
                     Gyf he for thame wyll nocht his mys amend
                  Declare hym to the congregatioun
               
               
                  ¶And gyf he ȝit remanith obstinat
                  And to the holy kirk Incounsolable
                  Than lyke ane Turke, hald hym excomminicat
                  And with all faithfull folk abhominabyll
                  Banysing hym, that he be no more able
                  To dwell amang the faithfull cumpanye
                  Quhen he repentis, be nocht vnmerciable
                  Bot hym ressaue agane rycht tenderlye
               
               
                  ¶Bot our dum Doctoris, of Diuinitie
                  And ȝe of the last fonde religioun
                  Off pure Transgressouris, ȝe haue no petie
                  Bot cryis to put thame to confusioun
                  As cryit the Iowis, for the effusioun
                  Off Christis blude in to thare byrnand yre
                  
                     Crucifige, so ȝe with one vnioun
                  Cryis, fy, gar cast that faltour in the fyre
               
               
                  Vnmercifull memberis, of the AntichristRoma. xvi.
                  
                  Extolland ȝour humane traditione
                  Contrar the Institutione of ChristEphe. v.
                  
                  Effeir ȝe nocht, Diuine punytione
                  Thocht sum of ȝow be gude of conditione
                  Reddy for to ressaue new recent wyne
                  I speik to ȝow, auld bosis, of perditione
                  Returne in tyme, or ȝe ryn to rewyne.
               
               
                  
                  
                     .iii. Reg. xviii.¶As ran the peruerst Prophetis of Baall.
                  Quhilkis did consent, to the Idolatrye
                  Off wickit Achab king of Israell
                  Quhose nommer wer, four hundreth and fyftie
                  Quhilkis honourit that Idoll opinlye
                  Bot quhen Elias, did preue thare abusioun
                  He gart the peple sla thame creuellye
                  So at one hour, came thare confusioun.
               
               
                  ☞I pray ȝow prent in ȝour remembrance.
                  Quhow the reid Freris, for thare Idolatrye
                  In Scotland, Ingland, Spane, Italy, & France
                  Vpone one day, wer puneissit pietuouslye
                  Behald quhow ȝour awin brether now laitlye
                  In Duchelād, Inglād, Dēmark, and Norowaye
                  Ar trampit doun, with thare Ipocrasye
                  And as the snaw, ar meltit clene awaye
               
               
                  I maruell yat our Byschoppis thynkꝭ no schame
                  To gyf ȝow freris sic preheminens
                  Tyll vse thare office, to thare gret diffame
                  Precheing for thame in opin audiens
                  Bot mycht A Byschope eik tyll his awin expens▪
                  
                  For ilk Sermone ten Ducatis in his hand
                  He wald or he did want that recompens
                  Go preche hym self, boith in to buigh and land,
               
               
                  ¶ I traist to se gude reformatione
                  Frome tyme we gett ane faihfull prudent king
                  Quhilk knawis the treuth, and his vocatione
                  
                     All Publicanis, I traist he wyll doun thring
                  And wyll nocht suffer in his realme to ring
                  Corruppit Scrybis, nor fals Pharisiens
                  Agane the treuth, quhilk planely doith maling
                  Tyll that kyng cum, we mon tak paciens.
               
               
                  Now fairweill freindis, because I can nocht flyte
                  Quhowbeit I culde, ȝe mon hald me excusit
                  Thocht I agane Ydolatrye Indyte
                  Or thame dispyte that wyl nocht ȝit refusit
                  I praye to God, that it be no more vsit
                  Amang the rewlaris of this Regioun
                  That commoun peple, be no more abusit
                  Bot gyf hym glore, that bair the creuell croun
               
               
                  Quhilk techeit ws, be his deuine Scripture
                  Tyll rycht prayer the perfyte reddy way
                  As wrytith Matthew, in his sext Chepture
                  In quhat maner, and to quhome we suld pray
                  One schort compendious orisone euerilk day
                  Most proffitabyll, for boith body and saull
                  The quhilk is nocht derectit I heir say
                  To Ihone, nor Iames, to Peter nor to Paull.
               
               
                  ¶Nor none vther of the Apostlis twelf.
                  Nor to no Sanct, nor Angell in the Hewin
                  Bot onely tyll our Father God hym self
                  Quhilk orisione, it doith contene full ewin
                  Most proffitabyll, for ws petetionis sewin
                  
                     Quhilk we lawid folk, the Pater Noster call
                  Thocht we say Psalmis, nyne ten or alewin
                  Off all prayer, this bene the principall
               
               
                  Be reasoun of the makkar, quhilk it maid
                  Quhilk wes the Sonne of God, our Saluiour
                  Be reasoun als, to quhome it suld be said
                  Tyll the Father of hewin, our Creatour
                  Quhilk dwellis nocht, in tempyll nor in tour
                  He cleirlye seis our thocht, wyll, and intent,
                  Quhat nedith ws, at vtheris seik succour
                  Quhen in all place, his power bene present
               
               
                  ¶Ȝe princis of the preistis that suld preche
                  Quhy suffer ȝe so gret abutionn
                  Quhy do ȝe nocht the sempyll peple teche
                  Quhow, and to quhome, to dresse thare orisoun
                  Quhy thole ȝe thame, to ryn frome toun to toun
                  In Pylgramage, tyll ony Ymagreis
                  Hopand to gett thare sum Saluatioun
                  Prayand to thame, deuotlye on thare kneis.
               
               
                  ☞This wes the prettike of sum pylgramage,
                  Quhen fillokis in to Fyfe, began to fon
                  With Ioke, & Thom, thā tuke thay yare vayage
                  In Angusse, tyll the feild Chapell of Dron
                  Than Kyttoke thare als cadye as ane Con
                  Without regarde, other to Syn or schame
                  Gaiff Lowre leif, at layser to loupe on
                  Far better had bene, tyll haif biddin at hame.
               
               
                  
                  ¶ I haue sene pass, one meruellous multytude.
                  Ȝong men and wemen flyngand on thare feit
                  Vnder the forme, of feynit sanctytude
                  For tyll adore one Image in Loreit
                  Mony came with thare marrowis for to meit
                  Committand thare fowll fornicatioun
                  Sum kyst the claggit taill of the Armeit
                  Quhy thole ȝe this abominatioun
               
               
                  ¶ Off Fornicatioun and Idolatrye
                  Apperandlye ȝe tak bot lytill cure
                  Seand the maruellous Infelicitye
                  Quhilk heth so lang done in this land indure
                  In ȝour defalt, quhilk heth the charge and cure
                  This bene of treuth, my Lordis wt ȝour leue
                  Sic pylgramage heth maid mony one hure
                  Quhilk gyf I plesit, planelye I mycht preue.
               
               
                  ¶Quhy mak ȝe nocht, the scripture manifest.
                  To pure peple, twyching Idolatrye
                  In ȝour precheing, quhy haif ȝe nocht exprest
                  Quhow mony kyngꝭ of Israell creuellye
                  Wer puneissit be God so rigorouslye
                  As Ieroboam, and mony mo but doute
                  For wyrschippyng, of caruit Imagerye
                  War frome thare realmes rudlye rutit outeiii. Reg. xiii.
                  
               
               
                  ¶Quhy thole ȝe onder ȝour Dominioun.
                  Ane craftye preist, or fenȝeit fals armeit
                  Abufe the peple of this Regioun
                  
                     Onely for thare perticular profeit
                  And speciallye that Heremeit of Lawreit
                  He pat the comoun peple in beleue
                  That blynd gat seycht, and crukit gat thare feit
                  The quhilk that palȝard no way can appreue.
               
               
                  Ȝe maryit men, that hes trym wantoun wyffis,
                  And lusty dochteris, of ȝoung tender aige
                  Quhose honestie, ȝe suld lufe as ȝour lyffis
                  Permyt thame nocht, to passe in pylgramage
                  To seik support, at ony stok Image
                  For I haue wyttin, gud wemen passe fra hame
                  Quhilk hes bene trappit, with sic lustis rage
                  Hes done returne, boith wt gret syn and schame
               
               
                  ¶Gett vpe thow slepist all to lang, O Lorde
                  And mak one haistie reformatioun
                  On thame quhilk doith tramp doun yi gratious worde
                  And hes ane deidly Indignatioun
                  Att thame quhilk makith trew narratioun
                  Off thy Gospell, schawing the verytie
                  O Lord I mak the supplicatioun
                  Supporte our Faith, our Hope, and Charytie.
               
               FINIS.
            
            
               Heir follouis quhov Kyng Nynus Beildit the gret Citie of Nyniue, And quhow he Vincuste ȝoroastes, the Kyng off Bactria.
               
                  
                  
                     THIS Nynus of Asseria king
               Quhē he had maid his ꝯquessīg
               To beild one Citie he hym drest
               Chosīg ye place quhare he thocht best
               Quhare he had first dominioun
               In Asseria his awin regioun
               Thocht Assur as ye scriptur saysGene. x.
               
               Quhilk come affore king Nynus dayis
               And foundit that famous Citie
               The quhilk was callit Nyniue
               Bot as rehersis Diodore
               Nynus that Citie did decore
               So maruellous tryumphantlye
               As ȝe sall heir Immedeatlye
               Vpone the flude of Euphrates
               Quhilk to behauld gret wounder wes
               One hundreth and fyftye stagys
               That Citie wes of lenth I wys
               The wallis one hundreth fute of heycht
               No wounder was thocht thay wer wycht
               Sick breid abufe the wallis thare was
               Thre cartis mycht sydlingꝭ on thame pas
               Four hundreth stageis and four score
               In circuit but myn or more
               Off towris aboute those wallis I wene
               Ane thousand, and fyue hundreth bene
               Off heycht two hundreth fute and more
               As wryttis famous Diodore
               The scripture makis mentioun
               
                  
                  Iona. iii.¶ Qhen God send Ionas to that toun
               To schaw thame of his puneisment
               Outthrouch the Citie quhen he went
               Thre dayis Iornay, tyll hym it wes
               The Bybill sayis it wes no les
               
                  
                     Expe.
                  My Sonne, now haif I schawin to the
               Off the beildyng of Nyniue
               For the agmentyng of his fame
               Nynus gart call it efter his name
               ☞Quhen he that gret Citie had endit
               To conques more ȝit he intendit
               And did depart frome Nyniue
               And rasit vp one gret arme
               Off the most stalwarte men and stoute
               Off all his Regionis rounde aboute
               In gret ordour tuke thare Iorna
               Towarte the realme of Bactria
               Off wycht fute men, I vnderstande
               He had sewintene hundreth thousande
               Withoute hors men and weirlyke cairtis
               Quhome he ordourit in sindry partis
               Quhilk tyll discryue I am notht abyll
               Quhose nummer bene so vntrowabyll.
               ¶ Zoroastes, that nobyll kyng.
               Quhilk Bactria, had in gouernyng
               That prudent Prince, as I heir tell
               Did in Astronomye precell
               And fand the Art of Magica
               With naturall science, mony ma
               
                  Seand king Nynus on the feilde
               Fordwart he cam with speir and scheilde
               Foure hundreth thousand men he wes
               In his Armie thare wes no les
               And mett king Nynus on the bordoure
               Rycht vailȝantlie, and in gude ordoure
               On the Vangarde of his Armie
               On thame he ruscheit rycht rudelie
               And of thame slew as I heir saye
               One hundreth thousand men that day
               The rest that chapit wer vnslane
               To Nynus gret oiste, fled agane
               ¶Off that king Nynus wes so noyit
               He restit neuir tyll he distroyit
               All hoill that Regioun vpe and doun
               And frome the King, did reif the croun
               And maid the realme of Bactria
               Subiectit tyll Asseria
               And in that samyn land I wys
               He tuk to wyfe Semeramis
               Quha (as myne Author dois discryue
               Was than the lustiest on lyue
               That beand done without sudgeorne
               Tyll Nyniue he did returne
               With gret tryumphe of victorie
               As myne Authore dois specifie
               Boith Occident, and Orient
               War all tyll hym obedient
               It wald abhore the tyll heir red
               
                  The saikles blude that he did sched
               Quhen he had roung, as thow may heir
               The space of thre and fourtye ȝeir
               Beand in his excelland glore
               The dolent deith, did hym deuore
               In quhat sorte, I am nocht certane
               Sum Author sayis that he wes slane
               And left tyll bruke his Heretage
               One lytill Babe of tender aige
               Ȝoung Nynus wes the chyldis name
               Quhilk efter fluryste in gret fame
               Sum sayis that be his wyffis treasoun
               Kyng Nynus deit in presoun
               As I sall schaw or I hyne fair
               Quhow Diodore hath done declair.
               FINIS
            
            
               Heir followis sum of the vvounderfull dedis of the lustie quene Semeramis
               
                  NYNVS luffit so Ardentlye
               Semeramis, his fair Ladye
               Thare wes no thyng scho wald command
               Bot al obeyit wes fra hand
               Scho seand hym so Amorous
               Scho grew proude and presumptuous
               And at the king scho did desyre
               Fyue dayis to gouerne his Impyre
               
                  And he of his beneuolence
               Did grant hir that preheminence
               With Sceptour, Crown, and Robroyall
               And hole power Imperiall
               Tyll fyue dayis wer cum and gone
               That scho as king sulde ring allone
               ¶Than all the Princis of the land
               Duryng that tyme maid hir ane band
               With bankat Royall myrrellie
               Scho treatit thame Tryumphantlie
               So the first day the peple all
               Came tyll hir seruyce bound and thrall
               Bot or the secunde day wes gone
               Scho tuke sic glore to ryng allone
               Be one decreit maid thame amang
               The king scho patt in presone strang
               I reid weill of his presoning
               Bot nocht of his delyuering
               Quhow euir it wes in tyll his flowris
               He did of deith, suffer the schowris
               And mycht nocht lenth his lyfe one houre
               Thocht he wes the first Concreoure
               Quhose Conquessing, for to conclude
               Wes nocht bot gret schedding of blude
               Now haue ȝe hard of Nynus king
               Quhow he began, and his ending
               Quhowbeid myne Author Diodore
               Off hym haith wryttin mekle more
               Princis for wrangus conquessing
               Doith mak oft tymes ane euyll ending
               
                  Thocht he had lang prosperitie
               He endit with miseretie.
               FINIS.
            
            
               
                  ❧Off kyng Nynus Sepulture.
               
                  
                     THE Quene a sepultur sche maid
               Quhar sche kīg Nynꝰ body laid
               Off curiꝰ crafty wark & wycht
               The quhilk had stagis ix. of hyt
                  
               
               & ten stagis of breid it wes
               Diodore saith it wes no les
               For aucht Stagis one myle thow tak
               And thairefter thy nummer mak
               So be this compt, it wes full rycht
               One myle, als and one stage of hycht
               Except the Towre of Babilone
               So heych one wark, I reid of none
               ¶Semiramis, this lustye Quene
               Consyddring quhat dainger bene
               To haif on King of tender aige
               Quhilk mycht nocht vse no vassalage
               Scho tuke one curagious consait
               Thinkand that scho wald mak debait
               Geue ony maid rebellioun
               Contrar hir Sonne, or his Regioun
               Quhome sche did foster tenderly
               
                  And kepit hym full quyetly
               Scho laid apart hir awin cleithyng
               And tuke the Rayment of ane king
               Quhen scho wes in tyll Armour dycht
               Mycht no man knaw hir be one knycht
               Scho valȝeantlye went to the weir
               And to gyf battell tuke na feir
               Dantyng all Realmes rounde aboute
               That all the warld of hir had doute
               More fortunat in hir conquessing
               Nor wes hir Husband Nynus king.
               ¶Babilone scho did fortyfie
               Templis and towris tryumphandlie
               So plesandlye did thame prepair
               Quhilk in the erth, had no compair
               Quhowbeid Nemrod, of quhome I spake
               The hydduous dungeoun he gart make
               And of the Citie, the Fundiment
               To quhome God maid Impediment
               Quhare Nemrod left, thare scho began
               And pat to wark mony one man
               Off all the Realmes round aboute
               Off most Ingyne, scho socht thame oute
               Scho had wyrkand with tre and stonis
               Twell hundreth thousand men at onis
               Go reid the buke of Diodore
               And thow sall fynd the nummer more
               On euerilk syde of Euphrates
               That nobyll Citie beildit wes
               And so that ryuer of renown
               
                  Ran throuch the mydpart of the town
               Ouerthort that flude scho bryggis maid
               Off maruellous strenth, boith lang and braid
               Thay wer fyue stagis large of lenth
               On euerilk bryg, scho maid ane strenth
               The circuit as I said affore
               Foure hundreth stagis, and four score
               The wallis hycht quho wald discryue
               Thre hundreth fute thre score and fyue
               Sax Cairtis mycht pas rycht easalie
               Abufe the wallis of that Citie
               Sydlingis withoute Impediment
               Consydder be ȝour Iugement
               Geue those wallis wer hie or nocht
               And also curiouslye wer wrocht
               As Diodore hes done defyne
               Quhilk doith transcend my rude Ingyne
               Off Babilone the magnificens
               To quhome ȝe wald gyf no credens
               Geue I at lenth, wald put in wryte
               Quhilk Diodore, hes done indyte
               Compare of Cities fynd I none
               Tyll Nyniue, and Babilone
               Frome Nyniue, in Asseria
               Tyll Babilone in Caldia
               By Bryggis plesandlye ȝe may pas
               Vpone the flude of Euphratas
               Amang the fludis of Paradyce
               This Euphratas maye beir the pryce
               
                  All warkis quhilkis the Quene began
               Transcendit the ingyne of man
               The proude Quene Pantasilia
               The Princes of Amasona
               With hir Ladyis tryumphandlye
               Att Troye, quhilk faucht so wailȝeantlye
               Nor ȝit the fair Madin of France
               Danter of Inglis Ordinance
               To Semeramis in hir dayis
               Wer no compare as bukis sayis
               Except tryumphand Iulyus
               Strong Hanniball, or Pompeyus
               Or Allexander the Concreoure
               I fynd no gretter Werioure
               ¶Wald I rehers as wryttis Clerkis
               Hir wounderfull and vailȝeand werkis
               It wer to me one gret laubour
               And tiddious to the Auditour
               Quhat scho did in Ethopia
               And in the lande of Medea
               Beildand Cities, Castellis, and Towris
               Parkis, and Gardyngꝭ, of plesouris
               For the exaltyng of hir name
               And Immortall to mak hir fane
               Off Iarcieus, the heych Montanis
               Scho gart ryue down, and mak thame planis
               Gret Orontes, that Montane wycht
               Twenty and fyue stagis of hycht
               Tyll hir Palyce, to draw ane louche
               
                  By fors of men scho raif it throche
               ☞Had scho kepit hir Chastitie
               Scho mycht haue bene one A. perse
               Quhen scho had ordorit hir Impyre
               Off Venus wark, scho tuke desyre
               One secreit Mansioun scho gart mak
               Quhare scho maist plesandlye mycht tak
               Ȝoung Gentyll men, for hir plesour
               The quhilk scho vsit abufe mesour
               One man allone, mycht nocht be abyll
               To stanche hir luste insaciabyll
               Quhen scho wes satifyit of one
               Scho gart ane vther cum anone
               The Lustiest of all the land
               Come quyetlye at hir command
               Quhen thay at lenth had lyin hir by
               Scho slew thame all rycht creuelly
               Quhen hir Sone come tyll aige perfyte
               Off hym scho tuke so gret delyte
               Scho causit hym with hir to lye
               Amang the rest rycht quyetlye
               Sum sayis throuch sensuall lustis rage
               Scho band hym in to Mariage
               And held hym vnder tutorye
               To vphald hir auctoritye.
               
                  ✚FINIS.*
            
            
               
                  ❧Quhov the Quene

Semeramis, with one gret Armie, Past to Yade, And Faucht with the Kyng Stawrobates, And of hir Miserrabyll end.
               
                  
                     QVHEN Scho had lang tyme leuit in rest
               To cōques more scho hir addrest
               Because of diuers scho hard tell
               Quhow that the Ynde Orientell,
                     Expe.
                  
               
               Preceld in gret commoditeis
               As Bestiall. Cornis, and fructfull treis
               Alkynde of Spyce, delicious
               Golde, Syluer, stonis, precious
               And quhow that plentuous land did beir
               Corne, Frute, and Wyne, twyse in the ȝeir
               With Oliphantis Innumerabyll
               In Battell wounder tetrabyll
               Scho herand this, and mekle more
               Beleuand tyll agment hir glore
               Gart mak strait Proclamationis
               In all, and syndrie Nationis
               Schawand quhow it wes hir desyre
               All Princis vnder hir Impyre
               In Egypt, and Arrabia
               In Perce, in Mede, and Caldia
               In Grece, in Caspia, and Hyrcane
               In Capadoce, Leid, and Maritane
               In Armanie and Phrigia
               In Pamphilie, and Asseria
               That ilke Land efter thare degre
               
                  Sulde bryng tyll hir ane gret Armie
               In all the gudlye haist thay may
               And meit hir in tyll Bactriay
               Declaryng thame that hir intent
               Was tyll pas to the Orient
               And mak Weir on the king of Ynde
               Frome tyme thay knew quhat wes hir myned
               Than be thare selfꝭ, ilke Regioun
               Come fordwart with thare Garnisoun
               Tryumphantlye, in gude array
               Tyll Bactria, tuke the reddy way
               And maid thare Mostouris to the Quene
               Bot sic ane sycht wes neuer sene
               In Battell ray so mony one Man
               Att onis, sen God the warld began
               Bot Spanȝe, France, Scotland, Ingland,
               Ducheland, Denmark, nor ȝit Yrland,
               War nocht Inhabit in those dayis
               Nor lang efter, myne Author sayis
               ¶ Ethesias, he dois specifie
               The noumber of this gret Armie
               Sayand thare come at hir command
               Fute men, threttye hundreth thousand
               Off hors men montit galȝeardlye
               Fyue hundreth thousand veralye
               One hundreth thousand Camelis wycht
               On euerilk Cameill, raid ane knycht
               Preparit tyll passe in to all partis
               Thare wes ane hundreth thousand Cairtis
               
                  Twoo thousand boittis with hir scho careis
               On Hors, Camelis, and Dromodareis
               Bryggis for to mak, scho did conclude
               Ouerthort Yndus, that furious flude
               Quhilk bene of Ynde, the vtmoist bordoure
               On the quhilk flude, with rycht gude ordoure
               Off hir Bairgis. sche bryggis maid
               Quhareon hir gret Oiste, saifly raid
               ¶ Father I wald men vnderstude
               Quhow sic ane maruellous multytude
                     Cour.
                  
               
               Mycht be attonis, brocht to the feild
               Reddy to feycht, with speir and scheild
               Sum men wyll Iuge, this be ane fabyll
               The mater bene so vntrouabyll
               ¶Itt may weill be my Sonne (said he)
               As be exempyll we may se
                     Expe.
                  
               
               Quhow Dauid king of Israell
               His peple gart nummer and tell
               Be Ioab, his cheif Capitane
               As holy Scripture schawis plane
               Off feychtand men, in to that land
               He fand threttyne hundreth thousand
               Sen Dauid in that small countre
               Mycht haue rasit sic ane Armie
               To this Lady, it wes no wounder
               The quhilk had greter Realmes ane hunder
               Nor Dauidis lytill Regioun
               Thocht scho had mony A Legioun
               Off men, mo nor I tauld affore.
               
                  Quhareof the Yndianis tuke affray
               Apnoe Camelis, and Dromodareis
               Those fals figouris, with hir scho careis
               Sere Yndianis, quhen thay saw that sycht
               Afferitlye thay tuke the flycht
               For sic one sycht, wes neuir sene
               Gyff naturall beistis thay had bene
               The Kyng hym self wes rycht afferit
               Tyll he the veritie had sperit
               And knew be his exploratouris
               Thay wer bot fenȝeit fals figouris
               ¶ Than manfullye lyke men of weir
               Fordwart thay came withouttin feir
               Rycht so Semeramis the Quene
               Quhilk for one man wes aye fyftene
               Thir two Armeis full creuellye
               Thay ruscheit to gydder so rudlie
               With hyddous cry and trumpettis sound
               Tyll thousandis dede laye on the ground
               Semeramis had sic one nummeir
               Tyll order thame it wes gret cummeir
               Than the gret Elephantis of ynde
               Rycht strang and hardy of thare kynde
               Ford wart thay came and wald nocht ceis
               Tyll throcht the myddis of the preis
               Off the gret oist, thay rudlye ruscheit
               That men and horsse, tyll erth, trabuscheit
               Those fenȝeit beistis withouttin spreit
               Wer fruschit and fulȝeit vnder feit
               
                  The king of Ynde with curage kene
               Mett with Semeramis the quene
               He rydand on ane Eliphand
               Bot scho with hym faucht hand for hand
               And gaif the king so gret assaye
               That he wes neuir in sic affraye
               To stryke at hym, scho tuke no feir
               So weill sche vsit wes in weir
               His strakis scho had bot lytill comptit
               Wer nocht the king wes so weill montit
               Athir at vther straik so faste
               Tyll thay wer tyrit at the laste
               ¶The king he thocht hym self eschamit
               With one woman to be diffamit
               And wes determit nocht to flee
               Thocht in that Battell he suld dee
               As man the quhilk disparit bene
               He rudely ran vpone the quene
               And throuch the arme gaif hir ane wound
               Quhilk tyll hir hart gaif sic one stound
               That sche constranit wes to fle
               Than all the rest of hir Armie
               Quhen thay persauit that scho wes gone
               Tyll yndus flude, thay fled ilk one
               The Quene ouerthort the flude sche raid
               On bryggis quhilkis wer of botis maid
               With hir one sobir cumpanye
               Quhilk with hir fled affraytlie
               The Yndianis followit on the chace
               
                  Than on the Bryggis come sic one prace
               Off fleand folkis, quhilk wes gret wounder
               So that the Bargis krake in schonder
               Sum sank, sum doun the reuar ran
               Than drownit thare mony one nobyll man
               Quhilk wer gret piete tyll deplore
               As wryttis famous Diodore.
               ¶And fynallie for to conclude
               Wes neuer sched so mekle blude
               At one tyme sen the warld began
               Nor slane so mony one saikles man
               And all throw the occasioun
               And the prydefull perswasioun
               Off this ambitious wyckit Quene
               Sick one wes neuir hard nor sene
               ¶Staurobates the king of Ynde
               Gretlye Reioysit in his mynde
               Off this tryumphe and victorye
               Semeramis with hart full sorye
               Seand sa mony tane and slane
               Tyll hir countre, returnit agane
               Lamentand fortunis variance
               Quhilk brocht hir to so gret myschance
               Affore quhilk wes so fortunat
               And than of confort desolat.
               ¶Hir Sonne one man of perfectioun
               Consyddrand his subiectioun
               His lybertie he did desyre
               That he mychte gouerne his Impyre
               
                  Seand his Mother vitious
               And with that so ambitious
               As myne Author doith speci
                     •
                  ye
               He slew his Mother creuellye
               Quhat vther cause, or Intentioun
               I fynd no speciall Mentioun
               Sum sayis, to be at Lybertie
               Sum sayis, for hir Adultrie
               None vther cause, I can defyne
               Except punissioun deuyne.
               ¶ Off this fair Lady coragious
               Behald the endyng dolorous
               Quhilk wes bot twenty ȝeir of aige
               Quhen scho began hir vassalage
               And rang tryumphandlye but weir
               The space of two and fourtye ȝeir
               Quhen scho wes slane, scho was thre score
               With ȝeris two, scho wes no more
               As Diodore wryttis in his buke
               His Cronikle, quho lyste to luke.
               ¶Off this Lady I mak ane end
               Thynkand no way, I can commend
               Wemen for tyll be to manlye
               Nor men for tyll be womanlye
               For quhy, It bene the Lordis mynde
               All Creature tyll vse thare kynde
               Men for tyll haue preheminens
               And wemen vnder obediens
               Thocht all wemen inclynit be
               
                  Tyll haif the Soueranite
               As this Lady, quhilk wald nocht rest
               Tyll scho hir Husband had subprest
               Tyll that intent that scho mycht ryng
               Allone to haif the gouernyng
               ¶Ladyis no way I can commend
               Presumptuouslye quhilk doith pretend
               Tyll vse the office of ane kyng
               Or Realmes tak in gouernyng
               Quhowbeit thay wailȝeant be and wycht
               Goyng in Battell lyke one knycht
               As did proude Pantasilia
               The Princes of Amasona
               In mennis habyte aganis reassoun
               Siclyke I think dirisioun
               One prince to be effaminate
               Of knychtlye corage desolate
               Neglectand his auctoritie
               Throuch beistlye sensualitie
               Accompanyit boith day and nychtis
               With wemen more than wailȝeant knychtis
               Sic kyngis, I discommend at all
               Exempyll of Sardanapall.
               
                  
                     Cour.
                  ¶Father (said I) schaw me quhow lang
               The successioun of Nynus rang
               
                  
                     Expe.
                  That sall I do with diligens
               My Sonne (said he) or I go hens
               Sen I haif schawin at thy disyre
               
                  Quhat man began the first Impyre
               Now wald I it wer to the kend
               Off that Impyre the fatell end.
               FINIS
            
            
               Quhov king Sardanapalus, for his vitious life maid ane mise
                     •
                  abili end.
               
                  BETVIX this Conquerour Nynus
               And sensuall Sardanapalus
               I can nocht fynd no speciall storye
               Worthy to put in memorye
               Except quhilk I haif done discryfe
               Off Semerame king Nynus wyfe
               Bot I can fynd no gude at all
               To wrytt of kyng Sardanapall
               Quhilk wes the saxt and threttye kyng
               Be lyne frome Nynus discendyng
               At lenth his lyfe for to declare
               I thynk it is nocht necessare
               Because that mony cunnyng clerkis
               Hes hym discryuit in thare werkis
               Quhow he wes last of Asserians
               Quhilk had the hole preemynans
               That tyme of the first Monarche
               In Cronicles, as thow may se
               The last, and the mo
                     ••
                   vitious kyng
               Quhilk in that Monarche did ryng
               That Prince wes so effeminate
               
                  With sensuall luste intoxicate
               He did abhor the cumpanye
               Off his most nobyll chewalrye
               That he mycht haue the more delyte
               Tyll vse his beistlye appetyte
               Conuersit with wemen nycht and daye
               And clothit hym, in thare arraye
               So that na man that hym had sene
               Could Iuge ane man, that he had bene
               So in huredome and harlatrye
               Did keip hym self so quyetlye
               The Princis of Asserience
               Off hym thay could gett no presence
               Thus leuit he contynualye
               Agane nature Inordinatlye
               ¶Quhen to the Peirsis and the Medis
               Reportit wer his vitious dedis
               With the Rewlaris of Babilone
               Thay did conclude all in tyll one
               Thay wald nocht suffer for tyll ryng
               Abufe thame sic ane vitious kyng
               Bot Arbates, ane Duke of Mede
               He Darflye tuke on hand that dede
               ¶Bot first he come to Nyniue
               To see the kyngis Maiestie
               And tyll one of the kyngis gaird
               He gaif one secreit ryche rewaird
               Tyll put hym in ane quyet place
               Quhare he mycht se the kyngis grace
               And be on sene with ony wycht
               
                  Bot he saw nother King nor Knycht
               In tyll his maisteris cumpanye
               Except wemen allanerlye
               And as ane woman he wes cled
               With wemen counsalit and led
               And schamefullye he wes syttand
               With Spindle, and with Rock, spinnand
               Quhen Arbates that sycht had sene
               His corage rasit frome the splene
               And thocht it small difycultie
               For tyll depryue his Maiestie
               ¶Than rasit he the Persianis
               With Medis and Babilonianis
               Inarmit weill with speir and scheildis
               Tryumphantlye thay tuke the feildis
               ¶The king rasit Asserianis
               To gidther with the Caldianis
               And thame resystit as he mycht
               Bot fynallie he tuke the flycht
               To saif hym self in Nyniue
               Than segit thay that gret Citie
               Contynuallie two ȝeir and more
               As wryttis famous Diodore
               Tyll that the flude of Euphrates
               Arrose with sic one furiousnes
               Quhare throuch ane gret part of the toun
               By violence wes doungin doun
               Than quhen the kyng saw no remeid
               Bot to be takin or to be deid
               As man disparit full of yre
               
                  Gart mak ane furious flammand fyre
               And tuke his gold and Iewellis all
               With Sceptur, Croun, and Robe Royall,
               With all his tender seruituris
               That of his Corps, had gretest curis
               To gydder with his lustye Quenis
               And all his wantoun Concubenis
               And in that fyre, he did thame cast
               Syne lape hym self, in at the last
               Quhare all wer brynt in poulder small
               Thus endit kyng Sardanapall
               Withouttin ony repentence
               As may be sene, be this sentence
               ☞Heir followyng, quhilk he did indyte
               Affore his deith, in gret dispyte
               Quhilk is ane rycht vngodly thing
               As ȝe maye se be his dyting.
               FINIS.
            
            
               Epitaphium Sardanapali
               
                  ☞ CVM te mortalem noris, presentibus exple.
                  Dilitijs animum, post mortem nulla voluptas,
                  Et venere, & caenis, & plumis SARDANAPALI.
                  
               
            
            
               ☞ Now haif I schawin with deligence
               The Monarche. of Asserience
               The quhilk at Kyng Nynus began
               And endit at this myscheant Man
               And did Indure withouttin weir,
               Ane thowsand twa hundreth and fourty ȝeir,
               As dois Indyte, Ewsubius,
               Reid hym, and thow sall fynd It thus.
               FINIS.
            
            Heir endis the secund Part.
         
         
            
            ¶And Begynnis the Thrid Part.
            
               And in the first, Makand Narratione of ye Misarabyll Distructioun of the Fyue Ciereis, callit Sodome, Gomore, Syboin, Segore, and Adama, with thare hole Regioun, and ane schort Discriptioun of the Secund, Thrid, and Ferd. Monarcheis. With ye Misarabyll Distructioun of Ierusalē And last of the Spirituall Monarchie.
               
                  ❧ 
                  FATHER I pray ȝow to me tell
               Quhat notabyll thyngis that befell
                     Cour.
                  
               
               Duryng the Kyng of Asseriens
               Quhilk had so lang prehemynens
               I mene of vther Nationis
               Vnder thare dominationis
               That may be done in termys schorte
               (Said he) as storyis doith reporte
                     Expe.
                  
               
               Induryng this first Monarchie
               Become that wofull misarie
               Off Sodome, Gomore, and thare Regione
               As Scripture makis MentioneGen. xix.
               
               Quhose peple wer so sensuall
               In fylthie Synnis vnnaturall
               The quhilk in to my vulgar veirs
               My toung abhorris to reheirs
               Lyke brutall beistis by thare myndis
               Vnnaturally abusit thare kyndis
               
                  By fylthie stynkand Lychorie
               And most abhominabyll Sodomie
               As holy scripture doith discryue
               In that countre wer Citeis fyue
               Quhilk wer Sodome, and Gomora
               Seboin, Segore, and Adama
               Amang thame all, funde wes thare none
               Vndefylit, bot Lott, allone
               ☞Holy Abraham dwelt neir hand by
               Quhilk prayit for Lott, effectuously
               For God maid hym aduertysment
               That he wald mak sic punyschement
               To Lott two Angellis God did sende
               Hym frome that furye tyll defende
               Quhen the peple of that regioun
               Saw the Angellis cum to the toun
               Transformit in to fair ȝoung men
               Thay purposit thame for to ken
               And abuse thame vnnaturallye
               With thare foule stynkand Sodomye
               Off that gude Lott, wes wounder woo
               And offerit thame his Douctheris twoo
               Thame at thare plesour for tyll vse
               Bot thay his Douctheris did refuse
               And than the Angellis be thare mycht
               Those men depryuit of thare sycht
               And so perfors leitt thame allone
               To Lottis lugyng, quhen thay wer gone
               Thay hym commandit haistelie
               
                  For tyll depart of that Citie
               That foule vnnaturall Lychorie
               A vengeance to the hewin did crye
               The quhilk did mofe God tyll sic yre
               That frome the hewin Brintstone and fyre
               With awfull thoundryng, ranit doun
               And did consume that hole regioun
               Off all that land chapit no mo
               Except Lott, and his Douctheris two
               His wyfe wes turnit in A stone
               So wyfles wes he left allone
               For scho wes Inobedient
               And kepit no commandiment
               Quhen the Angell gaif thame command
               Sone tyll depart out of that land
               He monyste thame vnder gret pane
               Neuer to luke, bakwart agane
               Quhen Lottis wyfe, hard the thoundring
               Off flammand fyre and lychtnyng
               The vgly cryis lamentabyll
               Off peple most appouentabyll
               For none of thame had fors to flee
               Scho ȝarnit that sorrowfull sycht to see
               And as scho turnit hir anone
               Scho wes transformit in a stone
               Quhare scho remanis tyll this daye
               Off hir I haue no more to saye
               To schaw at leynth I am nocht abyll
               That pietious proces lamentabyll
               
                  Quhow Ceteis, Castellis, Tounis and Towris,
               Villagis, Bastailȝeis, and Bowris
               Thay wer all in to poulder drewin
               Forrestis, be the ruttis vprewin
               Thare Kyng, thare Quene, and peple all
               Ȝong and auld, brynt in poulder small
               No Creature wes left on lyfe
               Foulis, Beistis, Man, nor Wyfe
               The erth, the Corne, herb, frute, and tre
               The Babbis, vpone the Noryse kne
               Rycht suddantlye in one Instent
               Vnwerly come thare Iugement
               As it come in the tyme of Noye
               Quhen God did all the warld distroye
               For that self Syn of Sodomye
               And most abhominabyll bewgrye
               That vyce at lenth for tyll declare
               I thynk it is nocht necessare
               ¶Quhen all wes brynt, flesche, blud, & bonis
               Hyllis, valais, stokis, and stonis
               The Cuntre sank for to conclude
               Quhare now standith ane vglye flude
               The quhilk is callit the dede see
               Nixt to the cuntre of Indee
               Quhose stynkand strandis blak as tar
               The flewre of it, men felith on far
               In tyll Orocius, thow may reid
               Off that cuntre, the lenth and breid
               Of lenth fyftye mylis and two
               
                  And fourtene myle in breid also.
               ☞Lott of his wyfe wes so agast
               That he tyll A. wyld Montane past
               Off cumpanye he had no mo
               Except his lustye Douchteris two
               And be thare prouocatioun
               As Moyses makith narratioun
               Allone in to that montane wylde
               His Douchteris boith, he gat with chylde
               For thay beleuit in thare thocht
               That all the warld wes gone to nocht
               As it become of that Natioun
               Thynkand that Generatioun
               Wald faill, withoute thay craftellye
               Gar thare Father with thame to lye
               And so thay fand ane crafty wyle
               Quhow thay thare Father mycht begyle
               And causit hym, to drynk wycht wyne
               Quhilk men to Lychorye doith Inclyne
               Quhen he wes full, and fallin on sleip
               His Douchteris quyetlye did creip
               In tyll his bed, full secreitlye
               Prouokand hym with thame to lye
               And knew nocht quhow he wes begylde
               Tyll boith his Douchteris wer with chylde
               And bure two Sonnis in certane
               Thay beand in that wyld Montane
               Off quhome two Nationis did proceid
               
                  As in the scripture thow may reid
               In the quhilk scripture thow may se
               Att lenth this wofull misarie
               ¶This misarie become but weir
               Frome Noeis flude, thre hundreth ȝeir
               To gidther with four score and alewin
               As comptit Carione full ewin
               And efter Noeis deith I ges
               Ane and fourtye ȝeir thare wes
               Quhen Abraham was of aige I wene
               Foure score of ȝeris, and nynteine
               Quhen this foule Syn of Sodomye
               Was puneisit so regorouslyie
               Gret God Preserue ws in our tyme
               That we commit nocht sic ane cryme.
               ¶Tiddius It wer for me to tell
               This Monarche, duryng quhat befell
               And wounderis that in erth wer wrocht
               Quhilk to thy pupose langith nocht
               
                  Exod. i.As quhow the peple of Israell
               Did lang tyme in to Egypt dwell
               And of thare gret puneisioun
               Throuch Pharois persecusioun
               And quhow Moyses, did thame conuoye
               
                  Exod. xiiii.Throuch the reid sey, with mekle Ioye
               Quhare kyng Pharo, rycht misarably
               Wes drownit with all his huge army
               And quhow that peple wandrand wes
               Fourtye ȝeris, in wyldernes
               
                  Exod. xxMoyses that tyme as I heir saye
               
                  Ressauit the Law on Mont Sinay
               That tyme Iosue throuch IordanIosue. iii
               
               Led those peple to Canaan
               Quhare Saule, Dauid, and Salamone
               With Hebrew Kyngis mony one
               Did rychelye ryng in that countre
               Induryng this first Monarche
               ¶The Sege of Thebes, misarabyll
               Quhare blude wes sched Incomparabyll
               Off nobyll men, in to those dayis
               With vtheris terribyll affrayis
               As quhow the Grekis wrocht vengeance
               Apone the nobyll Troyiance
               Because that Pareis, did conuoye
               Perfors fair Helena to Troye
               Quhilk wes king Menelaus wyfe
               Quhare mony one thousand loste thare lyfe
               ¶That tyme the vailȝeant Hercules
               Out throuch the warld did hym addres
               Quhare he did mony ane douchtye deid
               As in his storye thow may reid
               And quhow throuch Dyonere his wyfe
               That Campione did lose his lyfe
               In flammand fyre, full furiouslye
               The deith he sufferit creuellye
               ¶That tyme Remus, and Romolus
               Did found that Citie most famous
               Off Rome standing in Italie
               As in thare storye thow may se
               
                  Wald thow reid Titus Leuius
               Thow suld fynd warkis wounderus
               Quhose douchtye deidis ar weill kende
               And salbe to the warldis ende
               Thocht thay he gan with creueltie
               And endit with misaritie
               As bene the maner to conclude
               Off all scheddaris of saikles blude.
               ¶In Grece the ornat Poetry
               Medecene, Musike, Astronomy,
               Duryng this first Monarche began
               Be Homerus, that famous man
               To gydder with Hesiodus
               As diuers Auctoris, schawis ws
               It wer to lang to put in ryme
               The bukꝭ quhilk thay wret in thare tyme
               Thir wer the actis principell
               That Monarche duryng quhilk befell
               
                  Gen. xviiAs for gude Abraham and his seid
               In to the Bibyll thow may reid
               Quhow in this tyme as I heir tell
               Began the Kyngdome Spirituell
               As I haue schawin to the affore
               Quharefor I speik of thame no more.
               FINIS.
            
            
               Ane Schort Discriptioun of the secund. thrid. and ferd Monarche.
               
                  
                  ❧
                  FATHER (said I) quhilk wes the mā.
                     Cour.
                  
               
               That the nyxt Monarchye began
               Cyrus (said he) the kyng of Pers
               As Cronicles, hes done rehers
                     Expe.
                  
               
               Prudent and full of Pollicye
               Began the secunde Monarchye
               For he wes the most godly kyng
               That euer in Pers or Mede did ryng
               For he of his Benyngnitie.ii. Para. xxxxi.
               
               Delyuerit frome Captyuitie
               The hole Peple of Israell
               In to the tyme of Daniell
               The quhilkis had bene presoneris
               In Babilone sewin score of ȝeris
               Tharefor God of his grace benyng
               Gaif hym ane diuyne knawleging
               Duryng his tyme as I heir tell
               He vsit counsall of Daniell
               Carione, at lenth doith specifie
               Off his maruellous Natyuitie
               And of his vertuus vpbrynging
               And quhow he vincuste Cresus king
               With mony vther vailȝeant deid
               As in to Carione, thow may reid
               Quhose Successioun did indure
               Tyll the tent Kyng, thareof be sure
               ¶Bot efter his gret conquessyng
               Rycht miserabyll wes his endyng
               As Herodotus, doith discryfe
               
                  In Scythia he lost his lyfe
               Quhare the vndantit Seethianis
               Vincuste those nobyll Persianis
               And efter that Cerus wes dede
               Quene Tomyre hakkit of his hede
               Quhilk wes the quene of Seethianis
               In the dispyte of Persianis
               Scho kest his heid, for to conclude
               In tyll ane vessell full of blude
               And said, thir wourdis creuellye
               Drynk now thy fyll, gyf thow be drye
               For thow did aye blude schedding thryste
               Now drynk at laser gyf thow lyste
               Efter that Cyrus successioun
               Off all the warld had possessioun
               ¶ Tyll Allexander with swerd and fyre
               Obtenit perfors the thrid Impyre
               Quhilk wes the king of Macedone
               With vailȝeant Grekis mony one
               In battell fell and furious
               Vincuste the mychtie Darious
               Quhilk wes the tent and the last kyng
               Quhilk did efter king Cyrus ryng
               As for this potent Empriour
               Allexander the Conquereour
               Geue thow at lenth, wald reid his ryng
               And of his creuell conquessyng
               In Inglis toung, in his gret buke
               Att lenth his lyfe, thare thow may luke
               
                  Quhow Allexander that potent Kyng
               Wes twelf ȝeris in his Conquessyng
               And quhow for all his gret conquest
               He leuit bot ane ȝeit in rest
               Quhen be his Seruand secretlye
               He poysonit wes full pietuouslye.
               ¶Lucane doith Allexander compair
               Tyll thounder, or fyreflaucht, in the air
               One creuell Planeit, A mortall weird
               Doun thryngand peple, with his sweird
               Ganges that most famous flude
               He myxit with the Indianis blude
               And Euphrates, with the blude of Pers
               Quhose creueltie for to rehers
               And saikles blude, quhilk he did sched
               War rycht abhominabyll to be red
               Efter his schort prosperitie
               He deit with gret miseritie.
               ¶Itt wer to lang for to dissydit
               Quhow all his realmes wer deuydit
               Aye quhill that Cesar Iulyus
               Quhen he had vincust Pompeyus
               Wes chosin Emperiour and kyng
               Abufe the Romanis for tyll ryng
               That potent Prince wes the first man
               Quhilk the ferd Monarche began
               And had the hole Dominioun
               Off euerilk land and Regioun
               Quhose successouris, did ryng but weir
               
                  Ouer the warld, mony one hundreth ȝeir
               Bot gentyll Iulyus, allace
               Rang Empriour, bot lytill space
               Quhilk I thynk petye tyll deplore
               In fyue Moneth and lytill more
               By fals exhorbitant treasoun
               That prudent Prince, wes trampit doun
               And murdrest in his counsall hous
               By creuell Brutus, and Cascius
               ¶Efter that Iulyus wes slane
               Did ryng the gret Octauiane
               Off Empriouris one of the best
               Duryng his tyme, wes peace and rest
               Ouer all the warld, in ilk regioun
               As storyis makith mentioun
               And als I mak it to the plane
               Duryng the tyme of Octauiane
               The Sonne of God our Lord Iesew
               Tuke mankynd of the Virgine trew
               
                  Math. ii.And wes that tyme in Bethelem borne
               To saif mankynde, quhilk wes forlorne
               As Scripture makith narratioun
               Off his blyst Incarnatioun
               ¶Now haif I tald the as I can
               Quhow the four Monarchyis began
               Bot in thy mynde thow may consydder
               Quhow warldly power bene bot slydder
               For all thir gret Impyris ar gone
               Thow seis thare is no Prince allone
               
                  Quhilk hes the hole Dominioun
               This tyme of euery Regioun
               ¶Father quhat reasone, had those kyngis
                     Cour.
                  
               
               Reuarris to be of vtheris ryngis
               But ony rycht or Iuste querrell
               Quhairthrouch that thay mycht mak battell
               And commoun pepyll to dounthryng
               To this (said I) mak answeryng
               My Sonne (said he) that sall be done
               As I best can, and that rycht sone
                     Expe.
                  
               
               ¶Thir Monarcheis, I vnderstand
               Preordinat wer, by the command
               Off God, the Plasmatour of all
               For to doun thryng, and to mak thrallDani.
               
               Vndantit Peple vitious
               And als for to be gratious
               To thame quhilk vertuous wer and gude
               As Daniell heth done conclude
               At lenth in tyll his Propheseis
               Quhow thare suld be four Monarcheis
               His secund Chepture, thow maye see
               Quhow efter the first Monarchie
               Quhen Nabuchodonosor kyng
               Ane Ymage sawe, in his slepyng
               With austeir luke, boith heych and breid
               And of fyne pure Gold, wes his heid
               His breist, and armes, of syluer brycht
               
                  His wamb of Copper, hard and wycht
               His loynis, and lymmis, of Irne, rycht strong
               His feit of clay, Irne myxt among
               Frome A montane thare come allone
               But hand of man, A mekle stone
               Quhilk on that Figourꝭ feit did fall
               And dang all doun in poulder small.
               ¶Off quhose Interpretatioun
               Doctouris doith mak Narratioun
               The hede of gold, did signifye
               First of Asserianis Monarchye
               The syluer breist, thay did apply
               To Persianis, quhilk rang secundly
               The wambe of copper, or of brasse
               Thridly to Grekis, comparit wasse
               His loynis, and lymmis, of Irne, and steill
               Clerkis hes thame comparit weill
               To Romanis, throuch thare diligence
               To haue the Feird Preemynence
               Abufe all vther Natioun
               Be this Interpretatioun
               The myxit feit, with Irne, and clay
               Did signifye this letter day
               Quhen that the warld sulde be deuydit
               As efterwart salbe disydit
               To Christ is signifyit the stone
               Quhose Monarche sall neuer be gone
               For vnder his Dominioun
               All Princis sall be trampit doun
               
                  Quhen that gret kyng Omnipotent
               Cumis to his generall Iugement
               His Monarche than salbe knawin
               As efter sall be to the schawin
               ☞ And als the Scripture, sall the tell
               Quhow in the aucht of Daniell
               He saw in to his visioun
               Be ane plane expositioun
               Quhow that the Grekis, sulde wyrk vengeence
               Vpone the Medis, and Persience
               Comparand Grekis, tyll ane Gote
               With ane horne, fers, furious, and hote
               Quhilk slew the Ram, with hornis two
               Comparit tyll Pers, and Mede, all so
               And so be Daniellꝭ prophesyis
               All thir gret mychtie Monarchyis
               The quhilkis all vther realmes supprysit
               Be the gret God, thay wer deuysit
               As he of Tytus the Romane
               Sonne and Air, to Vespasiane
               Maid hym ane Furious Instrument
               To put the Iowis, to gret torment
               Quhilk I purpose or I hyne fair
               Schortlie that p
                     •
                  ocesse to declair
               
                  ✚FINIS.*
            
            
               Of ye most miserabyl and most terrabill distructioun of Ierusalem.
               
                  
                  
                     Cour.
                  
                  ❧
                  FATHER (said I) declare to me.
               Induryng this ferd Monarchie
               The maist Infortune that befell
               
                  
                     Expe.
                  My Sonne (said he) that sall I tell
               The moist and manyfest misarie
               Became apon the gret Cetie
               Ierusalem, quhen it wes supprest
               As storyis makis manifest
               Bot as the Scripture doith deuyse
               
                  Baru. vi.Ierusalem wes distroyit twyse
               First for the gret Idolatrye
               Quhilk thay commyttit in Iowrye
               The honour aucht to God allone
               Thay gaif Figuris, of stoke and stone
               Affore Christis Incarnatioun
               Come this first desolatioun
               Fyue hundreth ȝeris, four score and ten
               In Cronicles, as thow may ken
               Quhow Nabuchodonosor kyng
               That famous Citie, did doun thryng
               Thare Kyng, with peple mony one
               Brocht thame all bound to Babilone
               Quhare thay remanit Presoneris
               The space of thre score and ten ȝeris
               And that first desolatioun
               Wes callit the Transmigratioun
               Wes no man left in all thare landis
               Bot Purellis lauborand with thare handis
               Tyll mychtie Cyrus, king of Pers
               
                  As Daniell heth done rehers
               Wes mouit be God, for tyll restore
               The Iowis, quhare that thay wer afore.
               ¶ Geue I neglect, I wer to blame
               The last Sege of Ierusalem
               Quhose rewyne wes most miserabyll
               And for to tell, rycht terrabyll
               Wes neuer in erth, Cetie nor toun
               Gatt sic extreme distructioun
               The townis of Tyre, Tebes, nor Troye
               Thay sufferit neuer half sic noye
               The Emprioure Vespasiane
               He did deuyse that Sege certane.
               ¶Thare wes the Prophesie compleit
               Quhilk Christ spake on mont OlyueitLuc. x. xxi.
               
               Quhen he Ierusalem beheld
               The teris frome his eine disteldMath. xiii.
               
               Seand be Diuyne prescience
               The gret distructioun and vengence
               Quhilk wes to cum, on that Cetie
               His hart wes persit with Petie
               Sayand Ierusalem, and thow knew
               Thy gret rewyne, sore wald thow rew
               For no thyng I can to the schaw
               The veritie, thow wyll nocht knaw
               Nor hes in consydderatioun
               Thy holy visitatioun
               Thy peple wyll no way considderMath. xxiii.
               
               Quham gadtherit I wald haif to gidder
               
                  As errand scheip, bene with thare hirdis
               Or as the Hen, gadderis hir byrdis
               Vnder hir wyngis tenderlye
               Quhilk thay refusit dispitfullye
               Quharefor sall cum that dulefull day
               That no remedy mak thow may
               Thy Dungiounis sall be dung in schounder
               So that the warld, sall on the wounder
               Thy tempyll now most tryumphand
               Sall be tred doun amang the sand
               
                  Mathew iiii.And as he said, so it befell
               As heir efter I sall the tell.
               
                  
                     Cour.
                  ¶Schaw me (said I) with circumstance
               The speciall cause of that myschance
               
                  
                     Expe.
                  (Quod he) as scripture doith conclude
               For scheddyng of the saikles blude
               Off Prophetis quhilkꝭ God to thame send
               And als because, that thay myskend
               Iesu the Sonne of God Souerane
               Quhen he amang thame did remane
               For all the Myraklis, that he schew
               Maliciouslye thay hym mysknew
               Thocht be his gret power diuyne
               The walter cleir, he turnit in wyne
               
                  Ihon .ii.And be that self power and mycht
               To the blynde borne, he gaif the sycht
               And gaif the crukit men thair feit
               And maid the lypir haill compleit
               
                  Ihon .xi.He halit all, and rasit the dede
               
                  Ȝit held thay hym at mortall fede
               Because he schew the veritieMath.
               
               Thay did conclude that he sulde de
               ☞The Byschoppis, princis of the preistis
               Thay grew so boildin in thare breistisMathew xxvii.
               
               The Scrybis, the Doctouris of the law
               Off God nor man, quhilkis stude none aw
               On Christ Iesu, to wyrk vengeance
               Rycht so the fals Pharesiance
               Ane Sect of fenȝeit Religioun
               Deuysit his confusioun
               And send thare seruandis at the last
               And with strang cordis, thay band hym fast
               Syne scurgit hym, boith bak and sydeIho. xix.
               
               That none for blude, mycht se his hyde
               Thare wes nocht left ane penny breid
               Vnwoundit frome his feit tyll heid
               In maner of dirisioun
               Thay plett for hym, ane creuell croun
               Off prunȝeand thornis scharpe and lang
               Quhilk on his hewinlye heid thay thrang
               Syne gart hym for, the gretter lack
               Beir his awin Gallous, on his back
               Tyll the vyle place of Caluare
               Quhare mony ane thousand man mycht se
               ¶That Innocent, thay tuke perforce
               And platt hym bak wart to the Croce
               Throuch feit and handis, gret nalis thay thryst
               Tyll blude aboundantlye out bryst
               
                  Without grunschyng, clamor or crye
               That pane he sufferit patientlye
               And for agmentyng of his grefis
               Thay hangit hym, betuix two thefis
               Quhare men mycht se the bludy strandis
               Quhilkꝭ sprang furth of his feit and handis
               Frome thornis thristit on his heid
               Ran doun the bulryng stremis reid
               In the presens of mony one man
               That blude royall on roches ran
               Schortly to say that heuinlye Kyng
               In extreme dolour, thare did hyng
               Tyll he said, Consumatum est.
               
               With A loude crye, he gaif the gaist
               Quhen he wes dede, thay tuke one dart
               And peirst that Prence, outthrouch the hart
               Fra quham thare ran, walter and blude
               The erth than trymblit to conclude
               ¶Phebus did hyde his beymes brycht
               That throuch the warld thare wes no lycht
               The gret vaill of the tempyll raue
               The dede men rais, out of thare graue
               And in the Cetie did appeir
               As in the Scripture thow may heir
               Than Ioseph, of Abaramathie
               Did bury hym, rycht honestlie
               Bot ȝit he rose, full gloriouslye
               
                  Ihon, xxOn the thrid day tryumphandlye
               With his Disciplis, in certane
               
                  Fourtye dayis he did remaneActis .i.
               
               Efter that to the heuin ascendit
               Thir Iowis no thyng thare lyfe amendit
               Nor gaif no credens, tyll his sawis
               As at more lenth, the storye schawis
               Bot creuellye thay did oppres
               All men that Christꝭ name did profes
               And persecutit mony one
               Thay presonit, boith Peter and IhoneActis .v.
               
               And Stewin, thay stonit to the dede
               Frome Iames the les, thay straik the hedeActis .v.
               
               This wes the cause, in conclusioun
               Off thare creuell confusioun
               ¶The prudent Iow, Iosephus sayis
               That he wes present in those dayis
               And in his buke, makith mentioun
               Quhow efter Christis Ascentioun
               The space of twa and fourty ȝeris
               Began those creuell mortall weris
               The secund ȝeir of Vespasiane
               Quhare mony takin wer and slane
               Iosephus planely doith conclude
               Wes neuer sene sic one multytude
               Affore that tyme, in to the toun
               Quhilk come for thare confusioun
               Thare gret Infortune so befell
               That all the Princis of Israell
               Conuenit agane the tyme of Peace
               Bot tyll returne thay had no grace
               
                  The bald Romanis, with thare Chiftane
               Tytus the Sonne of Vespasiane
               Thare Army, ouer Iudea spred
               Than all men to the Ciete fled
               Beleuand thare to get releif
               Bot all that turnit, to thare myscheif
               ¶The Romanis lappit thame about
               That be no waye, thay mycht wyn out
               Sax Moneth, did that Sege indure
               Quhare loste wer mony one creature
               Quhilkꝭ thare in misary did remane
               Tyll thay wer takin all or slane
               Duryng the tyme of this assailȝe
               Thare meit, and drynk, and all did failȝe
               For thare wes sic ane multytude
               That thousandꝭ deit for falt of fude
               Necessitie gart thame eit perforsse
               Dog, Catt, and Rattone, Asse, and horsse
               Ryche men, behuffit tyll eait thare gold
               Syne deit of hunger mony fold
               Sic hunger wes without remeid
               The quik behufit tyll eit the deid
               The fylth of Closettꝭ, mony eit
               To lenth thare lyfe, thay thocht it sweit
               ¶The famous Ladyis of the toun
               For falt of fude, thay fell in swoun
               Quhen thay mycht gett none vther meit
               Thay slew thare propir Bairnis to eit
               Bot all for nocht dispytfullye
               
                  Thare awin sowldiouris full gredelye
               Reft thame that flesche, most misarabyll
               And thay with murnyng lamentabyll
               For extreme hunger ȝald the spreitLuc. xxiiii.
               
               Thare wes the Prophesie compleit
               As Christ affore maid narratioun
               The day of his grym Passioun
               Quhen that the Ladyis for hym murnit
               Full pietuouslye he to thame turnit
               And said, douchterrꝭ murne nocht for me
               Murne on ȝour awin posteritie
               Within schort tyme sall cum the day
               That men of this Ciete sall say
               Quhen thay ar trappit in the snair
               Blyst be the wamb, that neuer bair
               The baren papis, than thay sall blys
               That dulefull day, ȝe sall nocht mys
               This prophesie, it come to pas
               That day with mony lowde allas
               Sic sorrowfull lamentatioun
               Wes neuer hard in that natioun
               Seand those lustye Ladyis sweit
               Deand for hunger in the streit
               Thare husbandis, nor thare chyldring
               Mycht geue to thame na conforting
               Nor ȝit releif thame of thare harmis
               Bot atheris deand in vtheris armis
               Efter this wofull Indigence
               Amang thame rose sic Pestilence
               
                  Quhare in thare deit mony hounder
               Quhilk tyll declare, it wer gret wounder
               ¶And for fynall conclusioun
               Those weirlyke wallis, thay dang doun
               Prince Tytus, with his Chewalrye
               With sound of trompe, Tryumphandlye
               He enterrit in that gret Ciete
               Bot tyll declare I thynk piete
               The panefull clamour horrabyll
               Off woundit folk, most miserabyll
               Thare wes nocht ellis, bot tak and slay
               For thare mycht no man wyn away
               The strandis of blude ran throuch the stretis
               Off dede folk, trampit vnder fetis
               Auld Wedowis in the preis wer smorit
               Ȝoung Virginis, schamefully deflorit
               The gret Tempyll of Salamone
               With mony A curyous caruit stone
               With perfyte pynnakles, on hycht
               Quhilkꝭ wer rycht bewtyfull and wycht
               Quhare in ryche Iowellꝭ, did abound
               Thay ruscheit rudlye to the ground
               And sett in tyll thare furious yre
               
                  Sancta, Sanctorum, in to fyre
               And with extreme confusioun
               All thare gret Dungionis thay dang doun
               ¶Thare bursin wer the boildin breistis
               Off Byschoppis princis of the preistis
               Thare takin wes, the gret vengeence
               
                  On fals Scrybis, and Pharisience
               All thare payntit Ipocrasie
               That tyme mycht mak thame no supplie
               That day thay dulefullye repentit
               That to the deith of Christe consentit
               Thocht it wes oure Saluatioun
               Itt wes to thare Dampnatioun
               The vengeance of the blude saikles
               Frome Abell tyll ZachariesMathew xxiii.
               
               That day apon Ierusalem fell
               Bot tiddius it wer to tell
               The gret extreme confusioun
               And of blude, sic effusioun
               Wes neuer slane so mony ane man
               At one tyme, sen the warld began
               The Iowis that day gat thare desyre
               Quhilk thay did aske, in to thare yre
               As bene in Scripture, specifyit
               The day quhen Christe wes Crucifyit
               Quhen Ponce Pylat, the precedent
               Said to thame, I am InnocentMath. xxvii
               
               Off the Iust Blude, of Christ Iesus
               Thay cryit, his Blude lycht vpon ws
               And on our Generatioun
               Thay gat thare Supplicatioun
               That day, with mony cairfull cry
               Thare blude wes sched aboundantly
               ¶ Iosephus wryttith in his buke
               His Cronicle quho lyste to luke
               
                  Duryng that creuell Sege certane
               Wer alewin hundreth thowsand slane
               Off Presonaris weill tauld and sene
               Foure score of thousandis, and sewintene
               Out of the land thay did expell
               All the peple of Israell
               And for thare gret Ingratytude
               Thay leif ȝit vnder Seruytude
               Thare is no Iow, in no cuntre
               Quhilk hes one fute of propertie
               Nor neuer had, withouttin weir
               Sen this day fyuetene hundreth ȝeir
               Nor neuer sall, I to the schaw
               Tyll that thay turne to Christis law
               ¶Sum sayis, that Iowis mony fald
               Wer thretty for ane penny sald
               As Iudas sauld the Kyng of Glore
               For thretty pennyis, and no more
               ¶Efter that mony wer myscheuit
               Quhen nouellꝭ past, quhow lang thay leuit
               Apone thare Gold, withouttin doute
               Thay slyt thare bellyis, to sers it oute
               The rest in Egypt, thay did sende
               Presonaris, to thare lyuis ende
               Tytus tuke in his cumpanye
               Gret nummer, of the most worthye
               With hym to Rome, he led thame bound
               Syne creuelly did thame confound
               His victory for tyll decore
               
                  And for agmentyng of his glore
               Gart put thame in to publict placis
               Quhare all folk, mycht behald thare facis
               Syne with wyld Lyonis creuellye
               He gart deuore thame dulefullye,
               ¶This hie Tryumphand mychtie toun
               At Pasche, wes put to confusioun
               Because that in the tyme of Peace
               Thay Crucifyit the Kyng of grace
               Sum hes this mater done indyte
               More Ornatly, than I can wryte
               Quharefor I speik of it no more
               Onely to God, be laude and glore.
               FINIS.
            
            
               Off ye miserabyllend Off Certane tyrane Princis. And speciallye, the Begynnaris, of the Four Monarcheis.
               
                  
                     NOVV haue I done declare at thy desyris
               As thow demandit in to termys schort
               And quhow began, the principall impyris
               As Cronicle and Scripture dois report
               Quhairfor my Sone I hartly ye exhort
               Perfytlie prent in yi remēbrance
               Off this Inconstante warld the variāc
                     •
                  
               
               
                  Quharefor my Sonne, I mak it to the kend
               This warld I wait, is drawand to ane end
               ¶Tokynnis of darth, hunger, and pestilence
               With creuell weris, boith be sey and land
               Realme aganis realme, with mortall violence
               Quhilk signifyis, the last day ewin at hand
               Quharefor my Sonne be in thy faith constand
               Rasyng thy hart to God, and cry for grace
               And mend thy lyfe, quhil thow hes tyme & space.
               FINIS.
            
            
               Heir followis the fyft Spirituall, And Papall Monarchie.
               
                  
                     Cour.
                  
                  ❧
                  FATHER Is thare no Prince ringand
               Quhilk hes the warld now at cōmand
               As had the Kyngis of Asserianis
               The Persis, Grekis, or the Romanis
               Quho hes now most Dominioun
               Off euerilk land and Regioun
               
                  
                     Expe.
                  ¶Thare is no Prince, my Sonne (said he)
               That hes the principall Monarche
               Abufe the warld vniuersall
               With hole power Imperiall
               As Alexander, or Darius,
               Or as had Cesar Iulyus
               For Orient, and Occident
               To thame wer all obedient
               
                  Nochtwithstandyng, I fynd one kyng
               Quhilk in tyll Europe doith ryng
               That is the potent Pope of Rome
               Impyrand ouir all Christindome
               To quhome no Prince, may be compare
               As Canon lawis, can declare
               All Princis of the Occident
               Ar tyll his grace obedient
               For he hes hole power compleit
               Boith of the body and the spreit
               Quhilk neuer had no prince affore
               Except the mychtie kyng of glore
               To Christe he is gret Lewtennand
               In holy Peteris Saitt syttand
               So he is of all kyngis Kyng
               Quhilkꝭ in to Europe now doith Kyng.
               ¶And as the Romane Empriouris
               Hauyng the warld vnder thare curis
               Had Princis, Knychtis, and Campionis
               Rewlaris in tyll all Regionis
               Vphaldyng thare Aucthoritie
               Vsyng Iustice and polisie
               ¶Rycht so this potent pope of Rome
               The Souerane kyng of Christindome
               He hes in tyll ilk countre
               His Princis of gret grauytie
               In sum countreis, his Cardinallis
               In thare moste precious apparallis
               Archibyschoppis Byschoppis thow may se
               
                  Defendyng his auctoritie
               With vther potent Patriarkis
               Collegis full of cunnyng Clerkis
               Abbottis, and Priourꝭ, as ȝe ken
               Misrewlaris of relegious men
               Officiallis, with thare Procuratouris
               Quhose langsum law, spolȝeis the puris
               Archidenis, and Denis, of dignitie
               Gret Doctouris of Diuynitie
               Thare Chantouris, and thare Sacristanis
               Thare Tresoureris, and thare subdenis
               Legionis of preistis Seculeris
               Personis, Vicaris, Monkis, and Freris
               Off diuers Ordouris mony one
               Quhilk langsum wer, for tyll expone
               In syndrie habitꝭ as ȝe ken
               Diffrent frome vther Christin men
               Fair Ladyis of Relegioun
               Proffessit in euery Regioun
               Fals Heremitis, fassonit lyke the freris
               Proude parische clerkis, and pardoneris
               Thare Gryntaris, and thare Chamberlanis
               With thare temporall Courtissianis
               Thus all the warld be land and sey
               His Sanctitude, thay do obey
               Nocht onely his spirituall kyngdome
               Bot the gret Empriour of Rome
               And Kyngis of euerilk regioun
               That day quhen thay resaue thare crown
               
                  Thay mak aith, of fidelytie
               Tyll defende his auctorytie
               Moreouir, with humyll reuerence
               Thay mak tyll hym obedience
               Be thare selfis, or Ambassaldouris
               Or vtheris ornate Oratouris
               Quho doith ganestand his Maiestie
               His lawis or his Lybertie
               Or haldis ony opinioun
               Contrar his gret Dominioun
               Outher be way of deid or wourdis
               Ar put to deith, be fyre or swourdis
               Sanct Peter stylit wes, Sanctus,
               
               Bot he is callit, Sanctissimus,
               
               His style at lenth, gyf thow wald knaw
               Thow moste go luke the Canon law
               Boith in the Sext and Clementene
               His staitly style, thare may be sene
               Thare sall thow fynd, reid gyf thow can
               Quhow he is nother God norman,
               ☞ Quhat is he than, be ȝour Iugement
                     Cour.
                  
               
               Quod I, me thynk hym different
               Far frome our Souerane Lord Iesus
               And tyll his kynd contrarious
               For Christ wes God, and naturall manIhon. 
                        •
                     .
               
               Gyf he be nother, quhat is he than.
               ¶The Canon law my Sonne (said he)
               That questioun wyll declare to the
                     Expe.
                  
               
               It doith transcend my rude Ingyne
               
                  His Sanctitude for tyll defyne
               Or to schaw the aucthoritie
               Pertenyng to his Maiestie
               So gret one Prince, quhare sall thow fynd
               That Spiritually may louse and bynd
               Nor be quhame synnis ar forgyffin
               Be thay with his Disciplis schrewin
               Quhame euer he byndis, by his mycht
               Thay boundin ar, in Goddis sycht
               Quhame euer he lowsis in erth heir doun
               Ar lousit be God in his Regioun
               Als he is Prince of Purgatorie
               Delyuering Saulis, frome paine to glorie
               Off that dirke Dungeoun but doute
               Quham euir he plesis, he takis thame oute
               Oure secreit synnis euery ȝeir
               We mon schaw to sum preist or freir
               And tak thare absolutioun
               Or ellis we gett no remyssioun
               So be this way, thay cleirly ken
               The secretꝭ of all seculare men
               Thare secretꝭ we knaw nocht at all
               Thus ar we to thame bound and thrall
               Quhat euir thare Ministeris commandis
               Most be obeyit without demandis
               Quharefor my Sonne, I say to the
               This is ane maruellous Monarche
               Quhilk hes power Imperiall
               Boith of the body and the Saull
               
                  ¶Father (quod I) declare to me
                     Cour.
                  
               
               Quhow did begyn this Monarche
               (Quod he) Christ Iesus God and Man
                     Expe.
                  
               
               That Impyre gratiouslye began
               Nocht be the fyre, nor be the swourdeEphi. i.
               
               Bot be the vertew of his wourde
               And left in tyll his Testament
               Mony ane deuote documentLuc. ix.
               
               With his Successouris to be vsit
               Thocht mony of thame be now abusit
               For Peter and Paull, with all the rest
               Off thare Brethrin maid manifest
               The law of God, with trew intent
               Precheing the Auld and New Testament
               Thay led thare lyfe in pouertie
               Deuot, oun and Humilytie
               As did thare Maister Christ Iesus
               And war nocht half so glorious
               As thare Successourꝭ now in Rome
               Impyrand ouer all Christindome.
               ¶Efter the deth of Peter and Paull
               And Christis trew Disciplis all
               Thare Successouris within few ȝeris
               As at more lenth thare storye beris
               Full craftelye clam to the heycht
               Frome Spirituall lyfe, to temporall mycht.
               ¶Father or we passe forther more
               Quhen did begyn thare temporall glore
                     Cour.
                  
               
               Sonne (said he) thow sall vnderstand
                     Expe.
                  
               
               
                  Or euer ane Pape gat ony land
               Two and thretty gude papis in Rome
               Ressauit the crown of Martyrdome
               Bot nocht the Thrinfald Diadame
               To weir thre crownis, thay thocht gret schame
               Tyll Syluester the Confessoure
               Frome Constantene, the Emprioure
               Ressauit the Realme of Italie
               Rychtso of Rome, the gret Cetie
               That wes the rute of thare ryches
               Than sprang the well of welthynes
               Quhen that the Pape wes maid ane kyng
               All Princis bowit at his biddyng
               This Act wes done withouttin weir
               Frome Christis deith, thre hundreh ȝeir
               ¶Than Lady Sensualitie
               Tuke Lugeing in that gret Cetie
               Quhare scho sensyne, hes done remane
               As thare awin lady Souerane
               Than Kyngis in tyll all Nationis
               Maid Preistis gret fundationis
               Thay thocht gret mereit and honour
               To contrafait the Empriour
               As did Dauid of Scotland kyng
               The quhilk did founde, duryng his ryng
               Fyftene Abbayis, with temporall landis
               Withouttin teindis and offerandis
               Be quhose holy simplicite
               He left the Crown in pouerte
               
                  Now haif I schawin the as I can
               Quhow thare temporall Impyre began
               Ascendyng vp aye gre by gre
               Abufe the Empriourꝭ Maieste
               So quhen thay gat amang thare handis
               Off Italie, all the Empriours landis
               Efter that, in ilke cuntrie
               Sprang vp thare temporalite
               With so gret ryches, and sic rent
               That thay gan to be negligent
               In makyng Ministratioun
               To Christis trew Congregatioun
               And tuke no more paine, in thare precheing
               And far les trauell, in thare recheing
               Changeing, thare Spiritualitie
               In temporall Sensualitie
               ¶Father thynk ȝe that thay ar sure
                     Cour.
                  
               
               That thare Impyre sall lang indure
               Apperandlye, it may be kende
               Quod he, thare glore sall haue ane ende
                     Exp
                           •
                        .
                  
               
               I mene thare temporall Monarchie
               Sall turne in tyll humylitie
               Throuch Goddis wourde, without debait
               Thay sall turne, to thare first estait
               As Daniellis Prophesie apperis
               Thareto sall nocht be mony ȝeris
               Quhowbeit Christis faith, sall neuer faill
               Bot more and more, it sall preuaill
               Thocht Christis, trew congregatioun
               
                  Suffer gret trybulatioun
               
                  
                     
                        
                           •
                        our.
                  ¶Father (said I) be quhat reassoun
               Thynk ȝe thare Impyre may cum doun
               Consydderyng thare preheminence
               
                  
                     
                        
                           •
                        xpe.
                  Quod he, for Inobedience
               
                  Math. xxviii.Abusyng the commandiment
               Quhilk Christ left in his Testament
               
                  Ihon .xvVsyng thare awin traditioun
               
                  
                     
                        ••
                     ti, i.More than his Institutioun
               ¶For Christ in his last conuentioun
               The day of his Ascentioun
               Tyll his Disciplis gaif command
               That thay suld passe, in euery land
               To teche and preche, with trew intent
               His law, and his commandiment
               None vther office, he to thame gaif
               He did nocht bid thame seik nor craif
               Cors presentꝭ, nor offerandis
               Nor gett Lordschipis of temporall landis
               ¶Bot now it may be hard and sene
               Baith with thyne eiris, and thyne eine
               Quhow Prelatis now in euery land
               Takis lytill cure of Christꝭ command
               Nother in to thare deidis nor sawis
               Neglectyng thare awin Canon lawis
               Vsyng thame selfis contrarious
               For the most part to Christ Iesus
               
                  Mat. iiii.Christ thocht no schame to be ane Precheour
               And tyll all peple, of trewth ane techeour
               
                  Ane pope, byschope, nor Cardinall
               To teche nor preche, wyll nocht be thrall
               Thay send furth Freris for to preche for thame
               Quhilk garris the peple now abhor thame
               ¶Christ wald nocht be ane temporall kyngIhon .vi.
               
               Rychely in to no realme to ryng
               Bot fled temporall auctorite
               As in the Scripture thow may se
               All men may knaw quhow popis ryngis
               In Dignitie abufe all kyngis
               Als weill in temporalitie
               As in to Spiritualitie
               Thow may se be experience
               The popis Princely preheminence
               In Cronicles geue thow lyst to luke
               Quhow Carion wryttis in his buke
               Ane Notabyll Narratioun
               The ȝeir of oure Saluatioun
               Alewin hundreth, and sax and fyftie
               Pope Alexander presumptuouslie
               Quhilk wes the thrid pope of that name
               To Fedrike Empriour did diffame
               In Veneis, that tryumphand town
               That nobyll Empriour gartly down
               Apone his wambe, with schame and lake
               Syne tred his feit apone his bake
               In toknyng of obedience
               Thare he schew his preheminence
               
                  And causit his Clergy, for to syng
               Thir wourdis efter following.
               
                  ¶ SVPER Aspidem & basiliscum ambulabis:
                  Et conculcabis leonem & draconem.
               
               ¶Than said this humyll Empriour
               I do to Peter, this honour
               The Pope answerit, with wordis wroith
               Thow sall me honour, and Peter boith
               ☞Christ for to schaw his humyll spreit
               Did wasche his pure Disciplis feit
               The Popis holynes I wys
               Wyll suffer Kyngis, his feit to kys
               Birdis had thare nestis, and toddis, thare den
               
                  Luc. ix.Bot Christ Iesus, Saiffer of men
               In erth, had nocht ane penny breid
               Quhare on he mycht, repose his heid
               ¶Qhowbeit the Popis excellence
               Hes Castellis of Magnifycence
               Abbottis, Byschoppis, and Cardinallis
               Hes plesand palyces royallis
               Lyke Paradyse, ar those prelattis places
               Wantyng no plesoure, of fair faces
               Ihone, Androw Iames, Peter, nor Paull
               
                  Actis .iiiiHad few housis, amang thame all
               Frome tyme thay knew the veritie
               Thay did contempne, all propertie
               And wer rycht hartfully content
               
                  Off meit, drynk, and Abilȝement
               ¶To saif Mankynde that wes forlorne
               Christ bure ane creuell crown of thorneIho
                        •
                     
                     ▪ i
                        •
                     
                  
               
               The Pope thre crownis for the nonis
               Off gold, poulderit with pretious stonis
               Off gold, and syluer, I am sure
               Christ Iesus tuke bot lytill cure
               And left nocht quhen he ȝald the spreit
               To by hym self, ane wynding scheit.
               ¶Bot his Successoure gude Pope Iohne.
               Quhen he deceisit in Auinione
               He left behynd hym one treassoure
               Off gold and syluer by mesoure
               Be one Iuste computatioun
               Weill fyue and twentye myllioun
               As dois Indyte Palmerius
               Reid hym, and thow sall fynd it thus,
               ¶Christis Disciplis wer weill knawin
               Throuch vertew, quhilk wes be thame schawin
               In speciall feruent charitie
               Gret pacience, and humylite
               The popis floke, in all regionis
               Ar knawin best, be thare clyppit crounis
               Christ he did honour MatromonyIhon .ii.
               
               In to the Cane of Galaly
               Quhare he be his power Diuyne
               Did turne the walter in to Wyne
               And als chesit sum Maryit men
               To be his seruandis as ȝe ken
               
                  And Peter duryng all his lyfe
               He thocht no Syn, to haif ane wyfe
               Ȝe sall nocht fynd in no passage
               Quhare Christ forbiddith mariage
               Bot leifsum tyll ilk man to marye
               Quhilk wantis the gyft of Chaistitye
               ¶The Pope hes maid the contrar lawis
               In his kyngdome as all men knawis
               None of his preistis dar marye wyfis
               Vnder no les paine nor thare lyfis
               Thocht thay haif Concubynis fyftene
               In to that cace, thay ar ouersene
               Quhat chaistytie, thay keip in Rome
               Is weill kend ouer all christindome
               
                  Mat, xvii¶Christ did schaw his obedience
               Onto the Empriouris excellence
               And causit Peter for to pay
               Trybute to Cesar, for thame tway
               Paull biddis ws be obedient
               To Kyngis as the most excellent
               ¶The contrar did Pope Celistene
               Quhen that his Sanctytude serene
               Did crown Henry the Empriour
               I thynk he did hym small honour
               For with his feit he did hym crown
               Syne with his fute, the crown dang doun
               Sayand I haif Auctoritie
               Men tyll exalt to dignitie
               And to mak Empriouris and kyngis
               
                  And Syne depryue thame of thare Ryngis
               Peter be my Opinioun
               Did neuer vse sic Dominioun
               Apperandlye be my Iugement
               That Pope red neuer the new Testament
               Gyf he had lernit at that lore
               He had refusit sic vaine glore
               As Barnabas Peter and Paull
               And rycht so Christis Disciplis all
               ¶The Capitane CorneliusActis
               
               Quhen Sanct Peter come tyll his hous
               Tyll worschyp hym fell at his feit
               Bot Sanct Peter, with humyll spreit
               Did rais hym vpe with diligence
               And did refuse sic Reuerence
               ¶Rychtso Sanct Iohne the Euangelist
               The Angellis feit he wald haif kistApoca. xix. & x
               
               Bot he refusit sic honoure
               Sayand I am bot Seruitoure
               Rychtso thy fallow and thy brother
               Gyff glore to God, and to none vther
               ¶Alykewyis Barnabas and PaullAct. xiiii.
               
               Sic honour did refuse at all
               In Listra, quhare thay wroucht gret werkis
               The preist of Iupiter, with his clerkis
               And all the peple with thare auyse
               Wald haif maid to thame Sacrifyse
               Off quhilk thay wer so discontent
               That thay thare clothyng raif and rent
               
                  And Paull amang thame rudely ran
               Sayand I am ane mortall man
               Gyf glore to God, of kyngis kyng
               That maid heuin, erth, and euery thyng
               Sen Peter and Paull, vaine glore refusit
               With Popis quhy sulde sic glore be vsit
               Peter, Andro, Iohne, Iames, and Paull
               And Christis trew Disciplis all
               Be Goddis worde, thare faith defendit
               To byrne, and skald, thay neuer pretendit
               The pope defendis his traditioun
               Be flammand fyre without remissioun
               Quhowbeit men breik the law Diuyne
               Thay ar nocht put to so gret pyne
               For huredome, nor Ydolatrye
               For Incest nor Adultrye
               Or quhen ȝoung Virginnis ar deflorit
               For sic thyng, men ar nocht abhorit
               Bot quho that eitis flesche in to lene
               Ar terriblye put to torment
               And gyf ane preist happinnis to marye
               Thay do hym baneis, cursse, and warye
               Thocht it be nocht aganis the law
               Off God, as men may cleirlie knaw
               Betuix thir two, quhat difference bene
               Be faithfull folke, it may be sene
               Sic Antithesis mony mo
               I mycht declare quhilkꝭ I lat go
               And may nocht tary to compyle
               
                  Off ilk ordour, the staitlye style
               The seilye Nun, wyll tkynk gret schame
               Without scho callit be Madame
               The pure Preist, thynkꝭ he gettꝭ no rycht
               Be he nocht stylit lyke ane Knycht
               And callit schir, affore his name
               As schir Thomas, and schir Wilȝame
               All Monkrye, ȝe may heir and se
               Ar callit Denis, for dignite
               Quhowbeit his mother mylk the kow
               He man be callit Dene Androw
               Dene Peter, dene Paull, and dene Robart
               With Christ thay tak ane painfull part
               With dowbyll clethyng frome the cald
               Eitand and drynkand, quhen thay wald
               With curious Countryng in the queir
               God wait gyf thay by heuin full deir
               My lorde Abbot, rycht venerabyll
               Ay marschellit vpmoste at the tabyll
               My lord Byschope, moste reuerent
               Sett abufe Erlis in Parliament
               And Cardinalis, duryng thare ryngis
               Fallowis to Princis, and to Kyngis
               The Pope exaltit in honour
               Abufe the potent Empriour
               The proude Persone I thynk trewlye
               He leidis his lyfe rycht lustelye
               For quhy, he hes none vther pyne
               Bot tak his teind and spend it syne
               
                  Bot he is oblyste be resoun
               To preche on tyll perrochioun
               Thoucht thay want precheing sewintene ȝeir
               He wyll nocht want ane boll of beir
               Sum Personis hes at thare command
               The wantoun Wencheis of the land
               Als thay haue gret prerogatyffis
               That may depart ay with thare wyffis
               Without Diuors, or summondyng
               Syne tak ane vther but woddyng
               Sum man wald thynk ane lustye lyfe
               Ay quhen he lyst to chenge his wyfe
               And tak ane vther of more bewte
               Bot Secularis wantꝭ that lyberte
               The quhilk ar bound in mariage
               Bot thay lyke Rammis in to thair rage
               Vnpissillit rynnis amang the ȝowis
               So lang as Nature in thame growis
               ¶And als the Vicar, as I trow
               He wyll nocht faill to tak ane kow
               And vmaist claith (thoucht babꝭ thame ban)
               Frome ane pure selye housband man
               Quhen that he lyis for tyll de
               Haiffeing small bairnis two or thre
               And hes thre ky withouttin mo
               The Vicare moist haue one of tho
               With the gray cloke, that happis the bed
               Howbeit that he be purelye cled
               And gyf the wyfe de on the morne
               
                  Thocht all the babis suld be forlorne
               The vther kow he cleikꝭ awaye
               With hir pure coit of roploch graye
               And gyf within tway dayis or thre
               The eldest chyild hapnis to de
               Off the thrid kow, he wylbe sure
               Quhen he hes all than vnder his cure
               And Father and Mother boith ar dede
               Beg mon the babis without remede
               Thay hauld the Corps at the kirk style
               And thare it moste remane ane quhyle
               Tyll thay gett sufficient souerte
               For thare kirk rycht, and dewite
               Than cumis the Landis Lord perfors
               And cleiks tyll hym ane herield hors
               Pure laubourars, wald that law wer doun
               Quhilk neuer was fundit be resoun
               I hard thame say onder confessioun
               That law is brother tyll Oppressioun
               ¶ My Sonne I haue schawin as I can
               Quhow this fyft Monarchie began
               Quhose gret Impyre for to report
               At lenth the tyme bene all to schort.
               FINIS
            
            
               
                  ❧ Heir followis ane Discriptioun of the court of Rome.
               
                  
                  
                     
                        Cour.
                     
                     FATHER (said I) quhat rewll keip thay ī rome
                  Quhilk hes the Spirituall Dominatioun
                  And Monarchie, abufe all Christindome
                  Schaw me I mak ȝow supplicatioun
                  
                     
                        Expe.
                     My Sonne, wald I mak trew narratioun
                  (Said he) to Peter, & Paul, thocht thay succeid
                  I thynk thay preue nocht that in to thare deid.
               
               
                  For Peter Androw & Iohne war fyschearꝭ fyne
                  Off men and wemen to the christin faith
                  Bot thay haif spred thare Net with huik and lyne
                  On rentis ryche, on gold, and vther graith
                  Sic fyscheing to neglect thay wylbe laith
                  For quhy, yai haif fyscheit in ouerthort ye strandis
                  Ane gret part trewlye of all temporall landis
               
               
                  ¶With that the tent part of all gude mouebyll
                  For the vphaldyng of thare digniteis
                  So bene thare fyscheing, wounder profitabyll
                  On the dry land als weill as on the seis
                  Thare herywalter, thay spred in all countreis
                  And with thare hois nett, daylie drawis to Rome
                  The most fyne gold, that is in Christindome
               
               
                  ¶I dar weill say, within this fyftie ȝeir
                  Rome hes ressett furth of this Regioun
                  For Bullis & Benefyce (quhilk thay by full deir)
                  Quhilk mycht ful weil haif payit a kingꝭ ransōn
                  Bot war I worthye for to weir ane crown
                  Preistis suld no more, our substance so consume
                  
                     Sendyng ȝeirlye so gret ryches to Rome
               
               
                  In to thare Tramalt nett, thay fangit ane fysche
                  More nor ane quhaill worthye of memorye
                  Of quhome thay haue had mony dayntay dysche
                  Be quhome thay ar exaltit to gret glorye
                  That maruelous monstour, callit Purgatorye
                  Howbeit tyll ws, it is nocht amyable
                  It hes to thame bene veray profytable.
               
               
                  Latt thay that fructfull fysche eschaip thare nett.
                  Be quhome thay haif so gret commoditeis
                  Ane more fatt fysche, I traist thay sall nocht gett
                  Thocht thay wald sers, ouerthort the occiane seis
                  Adew the daylie dolorous Derigeis
                  Selye pure preistis may syng wt hart full sorye
                  Want thay that painefull palyce Purgatorye.
               
               
                  Fairweill Monkrye, wt Chanoun Nun, & Freir
                  Allace thay wylbe lychtleit in all landis
                  Cowlis wyll no more be kend in kirk nor queir
                  Lat thay ye fructfull fysche, eschaip thare handis
                  I counsall thame to bynd hym fast in bandis
                  For Peter, Androw, nor Iohne culde neuer gett
                  So profytable ane Fysche in to thare nett.
               
               
                  ¶Thare Merchandyce, in tyll all Nationis.
                  As prentit lede, thare walx, and perchement
                  Thare pardonis and thare Dispensationis
                  Thay do exceid sum temporall princis rent
                  In sic trafyke, thay ar nocht neglygent
                  
                     Off benefyce thay mak gude marchandyce
                  Throuch Symonye quhilk thay hald lytill vyce
               
               
                  
                     Ioh. xxi.Christ did command Peter to feid his scheip
                  And so he did feid thame full tenderlye
                  Off that command thay take bot lytill keip
                  Bot Christis scheip, thay spolȝe petuouslye
                  And with the woll thay cleith thame curiouslye
                  Lyk gormād wolfis, thay tak of thame thare fude
                  Thai eit yair flesche, & drynkꝭ boith mylk & blude
               
               
                  ¶For that office thay serue bot lytill hyir.
                  I thynk sic Pastourꝭ, ar nocht for to pryse
                  Quhilk can nocht gyde yare scheip about ye myir
                  Thay ar so besye in thare merchandyse
                  
                     Mat. xvi.Thocht Peter wes porter of Paradyse
                  That plesand passage craftelye thay close
                  Throuch thame rycht few gettꝭ entres I suppose
               
               
                  
                     Mathow .xxiii.¶Christ Iesus said (as Mathew did report
                  Wo be to Scribes, and to Pharisience
                  The quhilkis did close, of Paradyse the port
                  Off thame we haif the sam experience
                  To enter thare; thay mak small deligence
                  Thay tak sic cure in temporall besynes
                  Rychtso frome ws thay stop the plane entres.
               
               
                  Those spiritual keis quhilkꝭ Christ to Peter gaif
                  Thare colour cleir wt reik, and rowst ar fadit
                  
                     Vnoccupyit thay hald thame in thare neif
                  Off that office thay serue to be degradit
                  With Goddis worde without that thay remeid it
                  Oppinyng ye port quhilk lāg tyme hes bene closit
                  That we may enter with thame and be reiosit.
               
               
                  ¶Contrar tyll Christis Instytutioun
                  To thame that deis, in habit of ane FreirIohn .x.
                  
                  Rome hes thame grantit full remissioun
                  To passe tyll heuin, straucht way withoutin weir
                  Quhilk bene in Scotland vsit mony ane ȝeir
                  Be thare sic vertew in ane Freris hude.
                  I thynk in vane, Christ Iesu sched his blude.
               
               
                  Wald God the Pope quhilk hes preheminence
                  With aduyse of his counsall generall
                  That thay wald do thare detfull deligence
                  That Christis law mycht keipit be ouir all
                  And trewlye precheit baith to gret and small
                  And geue to thame Spirituall Auctorite
                  Quhilk culde perfytlie schaw the Verite.
               
               
                  Quho can not preche a preist sulde not be namit
                  As may be preuit be the law Diuyne
                  And be the Canon law, thay ar defamit
                  That takis Preistheid, bot onely to that fyne
                  Tyll all vertew thare hartis thay suld inclyne
                  In speciall to preche with trew intentis
                  And minister the neidfull Sacramentis.
               
               
                  
                  As for thare Monkis thair chanounis and thare Freris
                  And lustye Ladyis of Religioun
                  I knaw nocht quhat to thare office efferis
                  Bot men may se thare gret abusioun
                  Thay ar nocht lyke, in to conclusioun
                  Nother in to thare wourdis nor thare warkis
                  To the Apostolis, Prophetꝭ, nor Patriarkis.
               
               
                  Geue presentlye thare Prelatꝭ can nocht preche
                  Than latt ilke Byschope haif ane Suffragane
                  Or successour, quhilk can the peple teche
                  On thare expensis ȝeirlye to remane
                  To cause the peple frome thare vyce refrane
                  And quhen ane prelate, hapnith to deceace
                  Than put ane perfyte precheour in his pleace
               
               
                  Do thay nocht so, on thame sall ly the charge
                  Geueand vnhable men auctorite
                  As quho wald mak ane steirman tyll ane barge
                  Off ane blynd borne, quhilk can no dainger so
                  Geue that schyp drown, forsuth I say for me
                  Quho gaif that steirman sic commissioun
                  Suld of the schip, mak restitutioun
               
               
                  ☞The humane Lawis, that ar contrarius.
                  And nocht conformyng to the Law diuyne
                  Thay suld expell and hald thame odius
                  Quhen thay persaue, thame cum to no gude syne
                  Inuentit bot be sensuall mennis Ingyne
                  
                     As that law quhilk forbiddis mariage
                  Causyng ȝoung Clerkis byrne in lustis rage
               
               
                  ¶Difficill is Chaistite tyll obserue.Rom. vi
                           •
                        .
                  
                  But speciall grace, lauboure, and abstinence
                  In tyll our flesche, aye ryngith tyll we sterue
                  That first Originall syn, Concupiscence
                  Quhilk we throuch Adamis Inobedience
                  Hes done Incur, and sall indure for euer
                  Quhill that our saull and body deith disseuer
               
               
                  Tharefor God maid of Mariage the band
                  In Paradyse (as Scripture doith recorde)Gene. ii.
                  
                  In Galelie rycht so I vnderstand
                  Wes mariage honourit be Christ our LordeIhon .ii.
                  
                  Auld Law, and New, thare to thay do concorde
                  I thynk for me, better that thay had sleipit
                  Nor tyll haue maid ane law, and neuer keipit
               
               
                  ¶ Tuke nocht Christ Iesu his Humanitie,Math, i.
                  
                  Off ane Virgene, in mariage contractit
                  And of hir flesche, cled his DiuynitieLuc. i
                  
                  Quhy haif thay done that blysfull band deiectit
                  In thare Kyngdome, wald God it wer correctit
                  That ȝoung prelattis, mycht mary lustye wyffis
                  And nocht in sensuall luste, to leid thare lyffis.
               
               
                  Did nocht Christ cheis, of honest maryit men.
                  Als weill as thay that kepit Chaistitie
                  For to be his Disciplis as ȝe ken
                  As in the Scripture cleirlye thay may se
                  
                     Thay keipit styll thare wyffis with honeste
                  As Peter, and his spousit Bretherin all
                  Obseruit Chaistitie Matrymoniall.
               
               
                  
                     i Tim. iiiiBot now apperis the prophesie of Paull
                  Quhow sum suld ryis, in to the latter aige
                  That frome the trew faith sulde depart and fall
                  And suld forbid, the band of Mariaige
                  Als thow sall fynd, in to that sam passaige
                  Thay sulde cōmand frome meitis tyll abstene
                  Quhilk God creat his pepyll to sustene
               
               
                  Bot sen the Pope, our Spirituall prince & kyng
                  He dois ouerse sic vyces manifest
                  And in his kyngdome sufferith for to ryng
                  The men be quhome the veritie bene supprest
                  I excuse nocht hym self more than the rest
                  Allace how suld we membris be weill vsit
                  Quhen so our spirituall heidis bene abusit
               
               
                  ¶The famous ancient Doctor Auiceane.
                  Sayis quhen euyl rewme descendis frome ye heid
                  In to the membris, generith mekle peane
                  Without thare be maid haistalye remeid
                  Quhen that cald humour dounwart dois proceid
                  In Senownis, it causis Arthetica
                  Rychtso in to the handis crampe Chiragra.
               
               
                  ¶Off Malideis it generis mony mo.
                  Bot gyf men gett sum Souerane preserue
                  
                     As in the theis Siatica Passio
                  And in the breist, sumtyme the strang Caterue
                  Quhilk causis men rycht haistellye to sterue
                  And podagra, difficill for to cure
                  In mennis feit, quhilk lang tyme dois indure
               
               
                  So to this moste tryumphant court of Rome
                  This simylitude full weill I may compare
                  Quhilk hes bene heirschyp of all Christindome
                  And to the warld ane euyll examplare
                  That vmquhyle was Lod sterre, & Lumynare
                  And the moste sapient Sors of sanctytude
                  Bot now allace vair of Beatytude.
               
               
                  Thare Kyngdome may be callit Babilone
                  Quhilk vmquhyle was ane brycht HierusalemApo. xviii
                  
                  As planelye menis the Apostill Iohne
                  Thare moste famous Citie hes tynt the fame
                  Inhabitarꝭ thareof, thare nobyll name
                  For quhy, thay haif of Sanctis Habitacle
                  To Symon Magus maid ane Tabernacle
               
               
                  And horribyll vaill of euerilk kynd of vyce
                  Ane laithlye Loch of stynkand Lychorye
                  Ane curssit Coue corrupt with Couatyce
                  Bordourit aboute with pryde and Symonye
                  Sum sayis ane systerne full of Sodomye
                  Quhose vyce in speciall gyf I wald declair
                  It wer aneuch, for tyll perturbe the air.
               
               
                  
                  ¶Off treuth the hoill Christin Religioun.
                  Throuch thame ar scandalizat and offendit
                  It can nocht faill bot thare abusioun
                  Affore the Throne of God it is ascendit
                  
                     
                        
                           •
                        uc. xiii.I dreid but doute, without that thay amend it
                  
                     
                        
                           •
                        po. xviiiThe plaiges of Iohnis Reuelatioun
                  Sall fall vpone thare Generatioun.
               
               
                  ☞O Lord quhilk hes the hartis of euerilk kyng
                  In to thy hand, I mak the Supplicatioun
                  Conuert that Court, that of thair grace benyng
                  Thay wald mak generall reformatioun
                  Amang thame selfis, in euerilk Natioun
                  That thay may be ane holy exemplair
                  Tyll ws thy pure lawid commoun populair
               
               
                  ¶Hungrit allace, for falt of Spirituall fude.
                  Because frome ws bene hyd the veritie
                  O Prince quhilk sched for vs thy precious blude
                  Kendle in ws the fyre of Charitie
                  And saif ws frome Eterne Misaritie
                  Now lauboryng in to thy Kirk Militant
                  That we may all cum to thy kirk Tryumphant.
               
               AMEN.
            
            
            Heir endis the thride Part.
         
         
            
               And Begynnis the Fourt, Makand Mentioun of the Deith. And of the Antichrist. And Generall Iugemēt. And of Certane Plesouris of Glorifier Bodyis. And quhow euery Creature desyris to se the last Day. With ane Exhortatioun be Experience to the Courtiour. &c.
               ☞(✚)☞
               
                  PRVDENT Father Experience
                     Cour.
                  
               
               Sen ȝe of ȝour beneuolence
               Hes causit me for to consydder
               Quhow warldlye Pompe, and glore bene slydder
               By diuers Storyis, Miserabyll
               Quhilkꝭ to reheirs, bene Lamentaby
                     •
                  l
               Ȝitt or we passe, furth of this vaill
               I pray ȝow geue me ȝour counsaill
               Quhat I sall do in tyme cumyng
               To wyn the glore, Euirlestyng
               ¶My Sonne (said he) sett thy intent
               To keip the Lordis Commandiment
                     Expe.
                  
               
               And preis the nocht to clym ouer hie
               To no warldly Auctoritie
               Quho in the warld doith moste reiose
               Ar farrest aye frome thare purpose
               Wald thow leue warldlye vaniteis
               And thynk on foure extremeteis
               
                  Quhilkꝭ ar to cum, and that schortlye
               Thow wald neuer syn wylfullye
               Prent thir four in thy memorye
               The Deith, the Hell, and heuinnis glorye
               And extreme Iugement Generall
               Quhare thow man rander compt of all
               Thow sall nocht fail, to be content
               Off quyet lyfe, and sobir rent
               Considdryng no man can be sure
               In erth one hour, for tyll indure
               So all warldly prosperitie
               Is myxit with gret miseritie
               ¶ Wer thow Empriour of Asia
               Kyng of Europe, and Affrica
               Gret Dominator of the sey
               And thocht the Heuinnis did the obey
               All Fyschis, sowmyng in the strand
               All Beist, and Fowle, at thy command
               Concludyng thow wer kyng of all
               Vnder the heuin Imperiall
               In that moste heych auctoritie
               Thow suld fynd leist tranquilitie
               
                  ii. Par. ixExempyll of kyng Salamone
               More prosperous lyfe, had neuir none
               
                  Eccle. ii.Sic ryches, with so gret plesoure
               Had neuer kyng nor Emprioure
               With moste profunde Intelligence
               And superexcelland Sapience
               His plesand Habitationis
               
                  Precellit all vtheris Nationis
               Gardyngis, and Parkis, for Hartis and Hynd
                     ••
                  .
               Stankis with fysche of diuers kyndis
               Moste profunde Maisterꝭ of Musike
               That in the warld, wes none thame like
               Sic treasour of Gold, and pretious stonis
               In erth, had neuir no kyng att onis
               He had sewin hundreth lustye Quenisiii. Re▪ xi
               
               And thre hundreth fair Concubenis
               In erth, thare wes no thyng plesand
               Contrarious tyll his command
               Ȝitt all this gret prosperitie
               He thoucht it vaine, and vanitie
               And mycht neuir fynd repose compleit
               Without afflixioun of the spreit
               ¶Father (quod I) it maruellis me
                     Cour.
                  
               
               He haueand sic prosperite
               With so gret ryches by mesoure
               Nor he had infynite plesoure
               ¶My Sonne the suth gyf thow wald knaw
                     Expe,
                  
               
               The veritie I sall the schaw
               Thare is no warldly thyng at all
               May satyfie ane mannis Saull
               For it is so Insaciabyll
               That Heuin, and Erth, may nocht be abyll
               One Saull allone to mak content
               Tyll it se God Omnipotent
               
                  Wes neuer none, nor neuer salbe
               Saciate that sycht, tyll that he se
               Quharefor my Sonne sett nocht thy cure
               
                  Math. viIn erth, quhare no thyng may be sure
               
                  Luc. xii.Except the deith, allanerlye
               Quhilk followis man continuallye
               Tharefor my Sonne, remember the
               Within schorte tyme, that thow mon de
               Nocht knawing quhen, quhow, in quhat place
               Bot as plesit the Kyng of Grace.
               FINIS.
            
            
               
                  ❧ Off the Deith.
               OF Misarie moste Miserable
               Is Deith, and most abhominable
               That dreidfurl Dragone with his dartis
               Aye reddy for to peirs the hartis
               Off euerilk Creature on lyue
               Contrar quhose strenth may no man stryue
               ¶Off dolent Deith, this sore sentence
               Wes gyffin throw Inobedience
               Off our Parentis, allace tharefore
               As I haue done declare affore
               Quhow thay, and thare Posteritie
               Wer all condampnit for to dee
               Quhowbeit the flesche to deith be thrall
               God hes the Saull maid Immortall
               
                  And so of his benignytie
               Hes myxit his Iustice, with mercie
               Tharefor call to remenbrance
               Off this fals warld, the variance
               Quhow we lyke Pylgramꝭ ewin and morrow
               Ay trauellyng throw this vaill of sorrow
               Sum tyme in vaine prosperitie
               Sum tyme in gret Misaritie
               Sum tyme in blys, sum tyme in baill
               Sum tyme rycht seik, and sum tyme haill
               Sum tyme full ryche, and sum tyme pure
               Quharefor my Sonne, tak lytill cure
               Nother of gret prosperitie
               Nor ȝitt of gret misaritie
               Bot plesand lyfe, and hard myschance
               Ponder thame boith in one ballance
               Considdryng none auctoritie
               Ryches, wysedome, nor dignitie
               Empyre of Realmes, bewtie, nor strenth
               May nocht one day our lyuis lenth
               Sen we ar sure, that we moste de
               Fairweill all vaine felyscitie.
               ¶Gretlye it doith perturbe my mynde
               Off dolent Deith, the diuers kynd
               Thoucht Deith tyll euery man resortis
               Ȝitt strykith he in syndrie sortis
               Sum be hait Feuerꝭ violence
               Sum be contagious Pestilence
               
                  Sum be Iustice executioun
               Bene put to deith without Remissioun
               Sum hangit, sum doith lose thare heidis
               Sum brynt, sum soddin in to leiddis
               And sum for thare vnleifsum actis
               Ar rent and rewin apone the ractis
               Sum ar dissoluit by poysoun
               Sum on the nycht ar murdreist doun
               Sum fallis in to frynasie
               Sum deis in Idropesie
               And vtheris strange Infirmeteis
               Quharein mony ane thousand deis
               Quhilk humane Nature dois abhor
               As in the Gutt, grauell and gor
               Sum in the flux, and feuir quartane
               Bot ay the houre of deith vncertane
               Sum ar dissoluit suddantlye
               Be Cattarue or be Poplesye
               Sum doith distroy thame self also
               As Hanniball, and wyse Cato
               Be thounder, deith sum doith consume
               As he did the thrid kyng of Rome
               Callit Tullius Hostulius
               As wryttis gret Valerius
               For he and his houshald attonis
               Wer brynt be thounder, flesche and bonis
               Sum deith be extreme excesse
               Off Ioy, as Valeri doith expresse
               Sum be extreme Malancolye
               
                  Wyll de but vther Maladye
               In Cronicles thow may weill ken
               Quhow mony hundreth thousand men
               Ar slane sen first the warld began
               In battell, and quhow mony one man
               Apone the see, doith lose thare lyuis
               Quhen schyppis apone roches ryuis
               Thocht sum de Naturally throuch aige
               Fer mo deis raiffand in one raige
               Happy is he, the quhilk hes space
               Att his last hour, to cry for grace
               Quhowbeit deith be abhominabyll
               I thynk it suld be confortabyll
               Tyll all thame of the faithfull nummer
               For thay depart frome cair and cummer
               Frome trubyll trauell, sturt, and stryfe
               Tyll Ioy and euirlestand lyfe
               ¶Polidorus Virgilius
               To that effect, he wryttis thus
               In Trace, quhen ony chylde be borne
               Thare kyn, and freindis, cumis thame beforne
               With dolent Lamentatioun
               For the gret trybulatioun
               Calamitye cummer and cure
               That thay in erth, ar to indure
               Bot at thare deith and burying
               Thay mak gret Ioy and Bankettyng
               That thay haue past frome misarie
               To rest and grett felycitie.
               ¶Sen deith bene fynall conclusioun
               
                  Quhat valis warldly prouisioun
               Quham wysedome may nocht contramand
               Nor strenth that stoure may nocht ganestand
               Ten thousand Mylȝeone of treasoure
               May nocht prolong thy lyfe one houre
               Efter quhose dolent departyng
               Thy spreit sall passe but tarying
               Straucht way tyll Ioye Inestimabyll
               Or to strang pane Intollerabyll
               Thy vyle corruptit carioun
               Sall turne in Putrefactioun
               And so remane in pulder small
               On to the Iugement Generall.
               FINIS
            
            
               Ane schort discriptiōn Of the Antechriste.
               
                  
                     Cour.
                  
                  
                     QVOD I) Father I heir men say.
               That thare sall ryse affore ye day
               Quhilk ȝe call generall Iugemēt
               One wyckit mā from sathan sent
               And contrar to the law of Christ
               Callit the creuell Antechrist
               And sum sayis that myscheuous man
               Discende sall of the Trybe of Dan
               And suld be borne in Babilone
               The quhilk dissaue sall mony one
               
                  Infydelis sall of euery art
               With that fals Propheit tak one part
               And quhow that Enoch, and Elias
               Sall preche contrar that fals Messias
               Bot fynally his fals Doctryne
               And he sall be put to rewyne
               Bot nother be the fyre nor swourd
               Bot be the vertew of Christis wourd
               And gyf this be of veryte
               The suith I pray ȝow schaw to me
               ¶ My Sonne (said he) as wryttis Iohne
                     Expe.
                  
               
               Thare sall nocht be one man allone
               Hauyng that name in speciall
               Bot Antechristis in generall
               Hes bene, and now ar mony one
               And rycht so in the tyme of Iohnei. Iohn .ii
               
               Wer Antechristis as hym self sayis
               And presentlye now in thir dayis
               Ar rycht mony withouttin dout
               Wer thare fals lawis weill souchtout.
               ¶ Quha wes one greter Antechrist
               And more contraryous to Christ
               Nor the fals Propheit Machomeit
               Quhilk his curste Lawis, maid so sweit
               In Turkye, ȝit thay ar obseruit
               Quhare throuch the hell, he hes deseruit
               All Turkis, Sarazenis, and Iowis
               That in the Sonne of God nocht trowis
               Ar Antechristis, I the declareii. Iohn .i
               
               Because to Christ thay ar contrare.
               
                  
                  Dan. viii☞Daniell sayis in his propheseis
               That efter the gret Monarcheis
               Sall ryse ane maruellous potent Kyng
               Quhilk with ane schameles face sall ryng
               Mychtie and wyse in dirk speikyngis
               And prospir in all plesand thyngis
               Throuch his falsheid and craftynes
               He sall flow in to welthynes
               The Godlye pepyll he sall noye
               By creuell deith, and thame distroye
               The kyng of Kyngis, he sall ganestand
               Syne be distroyit withouttin hand.
               
                  Tessa. ii¶Paull sayis affore the Lordis cumyng
               That thare salbe one departyng
               And that man of Iniquitye
               Tyll all men he sall opened be
               Quhilk sall sitt in the holy sait
               Contrary God, to mak debait
               Bot that Sonne of Perditioun
               Salbe put to confusioun
               Be power of the haly Spreit
               Quhen he his tyme hes done compleit
               ☞Beleue nocht that in tyme cumyng
               One gretar Antechriste to ryng
               Nor thare hes bene, and presentlye
               Ar now, as Clerkis can espye
               Tharefor my wyll is that thow knaw
               Quhat euer thay be, that makis one law
               Thocht thay be callit Christin men
               By naturall reassoun thow may ken
               
                  Be thay neuer of so gret valour
               Pape, Cardinall, Kyng, or Empriour
               Extolland thare Traditionis
               Abufe Christis Institutionis
               Makand Lawis contrar to Christe
               He is ane verray Antechriste
               And quho doith fortifye or defend
               Sic Law, I mak it to the kend
               Be it Pape, Empriour, Kyng or Quene
               Gret sorrow, sall be on thame Sene
               Att Christis extreme Iugement
               Without that thay in tyme repent
               FINIS.
            
            
               Heir follouis a schort Remenbrance of the moste Terrabyll Day of the extreme Iugement.
               
                  ❧
                  FATHER said I) with ȝour Lycence
               Sen ȝe haith sic Experience
                     Cour.
                  
               
               Ȝitt one thyng at ȝow wald I speir
               Quhen sall that dreidfull day appeir
               Quhilk ȝe call Iugement Generall
               Quhat thyngis affore that day sall fall
               Quhare sall appeir that Dreidfull Iuge?
               Or quhow may Faltourꝭ gett refuge
               (Quod he) as to thy first questioun
               I can mak no solutioun
                     Expe.
                  
               
               Quharefor perturbe nocht thyne intent
               
                  To knaw day, hour, nor moment
               To God allone, the day bene knawin
               Quhilk neuer was to none Angell schawin
               Howbeit be diuers coniectourꝭ
               And principall Expositourꝭ
               Off Daniell, and his Prophicie
               And be the sentence of Elie
               Quhilkꝭ hes declarit as thay can
               How lang it is sen the warld began
               And for to schaw, hes done thare cure
               How lang thay traist it sall indure
               And als how mony ages bene
               As in thare warkis may be sene
               ¶Bot tyll declare thir questionis
               Thare bene diuers opinionis
               Sum wryttarꝭ hes the warld deuidit
               In sex ageis, (as bene desidit
               Into Fasciculus Temporum
               
               And Cronica Cronicarum)
               Bot be the sentence of Elie
               The warld deuydit is in thre
               As cunnyng Maister Carioun
               Hes maid plane expositioun
               How Elie sayis withouttin weir
               The warld sall stand sax thousand ȝeir
               Off quhome I follow the sentence
               And lattis the vther Bukꝭ go hence
               Frome the Creatioun of Adam
               Two thousand ȝeir tyll Abraham
               
                  Frome Abraham, be this narratioun
               To Christis Incarnatioun
               Rychtso hes bene two thousand ȝeris
               And be thir Prophiceis apperis
               Frome Christ, as thay mak tyll ws kend
               Two thousand tyll the warldlis end
               Off quhilkꝭ ar by gone sickirlye
               Fyue thousand, fyue hundreth, thre & fyftye
               And so remanis to cum but weir
               Four hundreth, with sewin and fourtye ȝeir
               And than the Lorde Omnipotent
               Suld cum tyll his gret Iugement
               Christ sayis the tyme salbe maid schortMathow .xxiiii.
               
               As Mathew planelye doith report
               That for the warldlis Iniquite
               The letter tyme, sall schortnit be
               For plesour of the chosin nummer
               That thay may passe, frome care and cummer
               So be this compt it may be kend
               The warld is drawand neir ane end
               For legionis ar cum but doute
               Off Antechristꝭ, wer thay soucht out
               And mony toknis dois appeir
               As efter schortlye thow sall heir
               Quhow that Sanct Iherome doith indyte
               That he hes red, in Hebrew wryte
               Off fyftene signis in speciall
               Affore that Iugement Generall
               Off sum of thame, I tak no cure
               
                  Quhilk I fynd nocht in the scripture
               One part of thame thocht I declare
               First wyll I to the Scripture fare
               
                  Mar. xiii¶Christe sayis, affore that day be done
               
                  Mathew .xiiii.Thare salbe signis, in Sonne and Mone
               The Sonne sall hyde his beymes brycht
               So that the Mone, sall gyf no lycht
               Sterris be mennis Iugement
               Sall fall furth of the Firmament
               ¶Off this signis, or we forther gone
               Sum morall sence, we wyll expone
               As cunnyng Clerkis hes declarit
               And hes the Sonne, and Mone comparit
               The Sonne to the stait spirituall
               The Mone, to Princis temporall
               Rychtso the sterris, thay do compare
               To the lawd common populare
               The Mone and sterris hes no lycht
               Bot the reflex of Phebus brycht
               So quhen the Sonne of lycht is dyrk
               The Mone and sterris, man be myrk
               Rychtso quhen Pastouris spirituallis
               Popis, Byschopis, and Cardinallis
               In thare beginnyng schew gret lycht
               The Temporall stait, wes rewlit rycht
               ¶Bot now allace, it is nocht so
               Those schynand Lampis bene ago
               Thare Radious beymes, ar turnit in reik
               For now in erth, no thyng thay seik
               
                  Except ryches, and Dignitie
               Followyng thare sensualitie
               Mony prelatis, ar now ryngand
               The quhilkꝭ no more dois vnderstand
               Quhat doith pertene to thare offyce
               Nor thow can kendyll fyre with yce
               Wo to Papis, I say for me
               Quhilk sufferis sic Enormite
               That Ignorant warldly creaturis
               Suld in the kirk, haif ony curis
               No maruell thocht the peple slyde
               Quhen thay haue blynd men to thare gyde
               For ane Prelat, that can nocht preche
               Nor Goddis law, to the peple teche
               Esaye, comparith hym in his warkEsay .lvi.
               
               Tyll ane dum Dog, that can nocht bark
               And Christ hym callis in his greif
               Moste lyke ane murdrer, or ane theifIohn .x.
               
               The cunnyng Doctour Augustyne
               Wolfis and Deuyllis, doith thame defyne
               The Canon Law, doith hym defame
               That of ane Prelat beris the name
               And wyll nocht preche the Diuyne Lawis
               As the Decreis planelye schawis
               Bot those that hes Auctorite
               To prouyde spirituall Dignyte
               Mycht geue thay plesit to tak pane
               Gar thame lycht all thare Lampis agane
               Bot euer allace, that is nocht done
               
                  So dirknit bene boith Sonne and Mone
               ☞War Kyngis lyuis weill declarit
               The quhilkꝭ ar to the Mone comparit
               Men mycht consydder thare estate
               Frome Charitie degenerate
               I thynk, thay sulde thynk mekle schame
               Off Christ for to tak thare Surname
               Syne leif nocht lyke to Christianis
               Bot more lyke Turkis, and to Paganis
               Turke contrar Turke, makis lytill weir
               Bot Christiane Princis, takis no feir
               Quhilkꝭ suld aggre as brother to brother
               Bot now ilk ane dyngis doun ane vther
               I knaw no ressonabyll cause quharefore
               Except Pryde, Couatyce, and vaine glore
               The Empriour mouis his Ordinance
               Contrar the potent Kyng of France
               And France rychtso, with gret regour
               Contrar his freinde the Empriour
               And rycht swa France agane Ingland
               Ingland alsso aganis Scotland
               And als the Scottꝭ, with all thare mycht
               Doith feycht for tyll defend thare rycht
               Betuix thir Realmes of Albione
               Quhare Battellis hes bene mony one
               Can be maid none Affinitie
               Nor ȝit no Consanguinitie
               Nor be no waye, thay can consydder
               That thay may haue lang Peace to gydder
               
                  I dreid that weir makꝭ none endyng
               Tyll thay be boith onder ane kyng
               Thocht Christ, the Souerane kyng of grace
               Left in his Testment lufe and peace
               Our Kyngꝭ frome weir wyll nocht refrane
               Tyll thare be mony ane thousand slane
               Gret heirschipis maid be see and land
               As all the warld may vnderstand
               ¶Father I thynk that temporall kyngis
               May fecht for tyll defend thare ryngis
                     
                        〈◊〉
                     
                  
               
               For I haif sene the spirituall stait
               Mak weir thare rychtis tyll debait
               I saw Pape Iulius manfullye
               Passe to the feild tryumphantlye
               With ane rycht aufull ordinance
               Contrar Lues, the kyng of France
               And for to do hym more dispyte
               He did his Regioun interdyte
               ¶My Sonne (said he) as I suppose
                     Expe.
                  
               
               That langith weill tyll our purpose
               How Soune and Mone, ar boith denude
               Off lycht, as Clerkis dois conclude
               Comparyng thame, as ȝe hard tell
               To Spirituall stait, and Temporell
               And commoun peple half disparit
               Quhilk to the sterris, bene comparit
               Lawd peple followis ay thare heidis
               And speciallye in to thare deidis
               The moste part of Religioun
               
                  Bene 
                     〈…〉
                  
               
               Quhat d
                     •
                  is auaill religious wedis
               Quhen thay ar contrar in thare dedis
               Quhat holynes is thare within
               Ane wolf, cled in ane Wodderꝭ skin
               So be thir to
                     •
                  nis dois appeir
               The day of Iugement drawis neir
               Now latt ws leif this morall sens
               Proceidyng tyll our purpose hens
               And of this mater speik no more
               Begynning quhare we left affore
               
                  Mathew xxiiii.☞The Scripture sayis, efter thir signis
               Salbe sene mony maruellous thyngis
               
                  Mar. xiiiThan sall ryse trybulationis
               
                  Luc xxi.In erth, and gret mutationis
               Als weill heir vnder as aboue
               Quhen vertewis of the heuin sall moue
               Sir creuell weir salbe or than
               Wes neuer sene sen the warld began
               The quhilk sall cause gret Indigence
               As darth, hunger, and pestilence
               The horribyll soundis of the sey
               The peple sall perturbe and fley
               Ierome sayis, it sall ryse on heycht
               Aboue montanis to mennis sycht
               Bot it sall nocht spred ouir the land
               Bot lyke ane wall ewin straycht vpstand
               Syne sattell doun agane so law
               That no man sall the walter knaw
               
                  Gret Quhalis sall 
                     •
                  umi
                     ••
                  is 
                     〈◊〉
                   and rair
               Quhose sound redound, sall in the air
               All fysche and Monstouris 
                     〈◊〉
                  
               
               Sall cry with soundis odious
               That men sall wydder on the erd
               And wepyng wary sall thare weird
               With lowde allace, and weiaway
               That euer thay baid to se that day
               And speciallye those that dwelland be
               Apone the costis of the see
               Rycht so as Sanct Ierome concludis
               Sall be sene ferleis in the fludis
               The sey with mouyng maruellous
               Sall byrn with flammis furious
               Rychtso sall byrn fontane and flude
               All herb and tre, sall sweit lyk blude
               Fowlis sall fall furth of the air
               Wylde beistis to the plane repair
               And in thare maner mak gret mone
               Gowland with mony gryslye grone
               The bodeis of dede creaturis
                     
                        •
                     zechiel xx.vii.
               
               Appeir sall on thare Sepulturis
               Than sall boith men, wemen and bairnis
               Cum crepand furth, of howe Cauernis
               Quhare thay for dreid, wer hyd affore
               With seych and sob, and hartis sore
               Wandryng about, as thay war wode
               Affamysit, for falt of fude
               Non may mak vtheris confortyng
               
                  Bot dule for dule, and Lamentyng
               Quhat may thay do, bot weip and wounder
               Quhen thay se roches schaik in schounder
               Throw trimlyng of the erth and quakyng
               Off sorrow than salbe no slakyng
               Quho that bene leuand in those dayis
               May tell of terrabyll affrayis
               Thare ryches, rentis, nor tressour
               That tyme sall do thame small plesour
               Bot quhen sic wonderis dois appeir
               Men may be sure, the day drawis neir
               
                  Dan. xiiiThat Iuste men pas sall to the glore
               Iniuste to pane for euer more.
               
                  
                     Cour.
                  ¶Father (said I) we daylie reid
               One Artekle in to our creid
               Sayand that Christe Omnipotent
               In to that generall Iugement
               Sall Iuge boith dede and quik also
               Quharefore declare me or ȝe go
               Geue thare sall ony man or wyue
               That day be funding vpon lyue.
               
                  
                     Expe.
                  (Quod he) as to that questione
               I sall mak sone solutione
               
                  Mat xxiiiiThe Scripture planelye doith expone
               Quhen all tokynnis, bene cum and gone
               Ȝitt mony one hundreth thousand
               That samyn day, salbe leuand
               Quhowbeit thare sall no Creature
               Nother of day, nor hour be sure
               
                  For Christ sall cum so suddantlye
               That no man sall the tyme espye
               As it wes in the tyme of Noye
               Quhen God did all the warld distroye
               Sum on the feild salbe lauborand
               Sum in the templis Mariand
               Sum afore Iugis makand pley
               And sum men saland on the sey
               Those that bene on the feild going
               Sall nocht returne, to thare luging
               Quho bene apone his hous aboue
               Sall haif no laser to remoue
               Two salbe in the Myll grindyng
               Quhilkꝭ salbe taking but warnyng
               The one tyll euerlestyng glore
               The vther loste for euer more
               Two salbe lying in one bed
               The one to plesour salbe led
               The vther salbe left allone
               Gretand with mony gryslie grone
               And so my Sonne, thow may weill trow
               The warld salbe as it is now
               The peple vsyng thare besynes
               As holy Scripture doith expres
               Sen no man knawis the hour nor day
               The Scripture biddis ws walk and pray
               And for our Syn be penitent
               As Christ wald cum Incontinent.
               FINIS.
            
            
               
               
                  ❧the maner quhow Christ sall cum to his Iugement.
               
                  
                     Expe.
                  
                  
                     QVHEN al takīnnis bene brocht till end
               Thā sal ye sone of god discēd
               
                  Hebre. xiiAs fyreflaucht haistely glansyng
               Discend sall ye most heuinly kyng
               As Phebus in the Orient
               Lychtnis in haist the Occident
               So plesandlye, he sall appeir
               
                  Luc. xxi.Amang the heuinlye cluddis cleir
               With gret power, and Maiestie
               Aboue the cuntrie of Iudee
               As Clerkis doith concludyng haill
               Direct aboue the lustye vaill
               
                  Actis .i.Off Iosaphat, and Mont Olyueit
               All Prophesie, thare salbe compleit
               
                  Mat. xxvThe Angellꝭ of the Ordoris Nyne
               Inueron sall, that throne Diuyne
               With heuinlye consolatioun
               Makand hym Ministratioun
               In his presens, thare salbe borne
               The signis of Cros, and Croun of thorne
               Pillar, Nalis, Scurgis, and Speir
               With euerilk thyng that did hym deir
               The tyme of his grym Passioun
               And for our consolatioun
               Appeir sall in his handis and feit
               
                  And in his syde, the prent compleit
               Off his fyue Woundis Precious
               Schynand lyke Rubeis Radious
               Tyll Reprobatt confusioun
               And for fynall conclusioun
               He Sittand in his Trybunall
               With gret power Imperiall
               Thare sall ane Angell blawe a blast
                     
                        〈…〉
                     xiiii.
               
               Quhilk sall mak all the warld agast
               With hydous voce, and vehement
               Ryse dede folk, cum to Iugement
               With that, all Reasonabyll Creature
               That euer wes formit be Nature
               Sall suddantlye start vp attonis
               Coniunit with Saull, Flesche, Blude, & Bonis
               That terribyll Trumpat, I heir tell
               Beis hard in Heuin, in erth, and hell
               Those that wer drownit in the sey
                     
                        〈…〉
                     
                  
               
               That boustious blast thay sall obey
               Quhare euer the body buryet wase
               All salbe fundyng in that plase
               Angellis sall passe, in the four airtis
               Off erth, and bryng thame frome all partisMar. xiii
               
               And with one instant diligence
               Present thame to his excellence
               ☞Sanct Ierome, thoucht continuallye
               On this Iugement so ardentlye
               He said, quhidder I eit or drynk
               Or walk, or sleip, forsuth me thynk
               
                  That terrabyll Trumpat lyke ane bell
               So quiklye in my eir doith knell
               As Instantlye it wer present
               Ryse dede folk, cum to Iugement
               Geue Sanct Ierome tuke sic ane fray
               Allace quhat sall we Synnarꝭ say
               ¶All those, quhilk funding bene on lyue
               Salbe Immortall maid belyue
               
                  i Pe. iiii.And in the twynkling of one Ee
               
                  Cori. xv.With fyre thay sall translatit be
               And neuer for to dee agane
               As Diuine scripture schawis plane
               Als reddy boith for pane and glore
               As thay, quhilk deit lang tyme affore
               ¶The scripture sayis, thay sall appeir
               In aige of thre and thretty ȝeir
               Quhidder thay deit ȝoung or auld
               Quhose gret mummer may nocht be tauld
               That day sall nocht be myst one man
               Quhilk borne wes, sen the warld began
               
                  Mathew xxvi.The Angellis sall thame separate
               As Hird the Scheip doith frome the Gate
               And those quhilk bene of Baliallis band
               Trymling apone the erth sall stand
               On the left hand, of that gret Iuge
               But espirance to gett refuge.
               
                  i Tess. iiii.¶Bot those quhilk bene Predestinate
               Sall frome the erth be Eleuate
               And that moste happy cumpanye
               
                  Sall ordourit be tryumphantlye
               Att the rycht hand of Christe our kyng
               Heych in the air, with loude louyng
               ¶Full Gloriouslye, thare sall compeir
               More brycht than Phebus in his speir
               The Virgene Marie, Quene of Quenis
               With mony ane thousand brycht Virgenis
               The Fatheris of the auld Testament
               Quhilk wer to God obedient
               Father Adam, sall thame conuoye
               With Abell, Seith, Enoch, and Noye
               Abraham with his faithfull warkis
               With all the prudent Patriarkis
               Iohne the Baptiste, thare sall compeir
               The Principall, and last Messyngeir
               Quhilk come bot half ane ȝeir affore
               The cumyng of that kyng of glore
               Moyses, Esayas, honorabyll
               With all trew Prophetis Venerabyll
               Dauid, with all the faithfull kyngis
               Quhilk verteouslye did rewle thare ryngis
               The nobyll Cheiftane Iosue
               With gentyll Iudas Machabe
               With mony one nobyll Campioun
               Quhilk in thare tyme with gret renoun
               Manfullye tyll thare lyuis ende
               The Law of God, thay did defende
               ☞With Eue, that day salbe present
               The Ladyis of the Auld Testament.
               
                  Delbora, Adamis Douchter deir
               With the four lusty Ladyis cleir
               Quhilk kepit wer, in the Ark with Noye
               Sara, and Cithara with Ioye
               The quhilkꝭ to Abraham wyffis bene
               With gude Rebecka, thare salbe sene
               The prudent Wyffis of Israell
               Gude Lya, and the fair Rachell
               With Iudeth, Hestar, and Susanna
               And the rycht sapient Quene Saba
               ¶Thare sall compeir, Peter and Paull
               With Christis trew Disciplis all
               Lawrence and Stewin, with thare blyst band
               Off Martyris mo, than ten thousand
               Gregor, Ambrose, and Augustyne
               With Confessoris, ane tryumphand tryne
               With sanct Francois, and Dominic
               Sanct Bernard, and sanct Benedic
               With small nummer, of Monkis and Freris
               Off Carmeletis, and Cordeleris
               That for the lufe of Christ onlye
               Renuncit the warld vnfenatlye.
               ¶With Elezabeth and Anna
               All gude wyffis sall compeir that da
               The blyst and holy Magdelane
               That day affore hir Souerane
               Rycht plesandlye sche sall present
               All Synnaris, that wer penitent
               
                  Quhilk of thare gylt, heir askit grace
               In Heuin with hir, sall haue ane place
               ¶Bot wo beis to that bailfull band
               Quhilk sall stand Lawe, at his left hand
               Woo than to Kyngis, and Empriouris
               Quhilkis wer vnrychteus Conquerouris
               For thare glore, and perticular gude
               Gart sched so mekle saikles blude
               But Ceptour, Crown, and Robe Royall
               That day thay sall mak compt of all
               And for thare creuell tyrrannye
               Sall punyste be, perpetuallye
               ¶Ȝe Lordis, and Barronis, more and les
               That ȝour pure Tennantis dois oppres
               Be gret Gyrsome, and dowbyll maill
               More than ȝour landis bene auaill
               With sore exhorbitant cariage
               With merchetis of thare mariage
               Tormentit boith in peace and weir
               With birdyngis more than thay may beir
               Be thay haif payit to ȝow thare maill
               And to the Preist, thare teindis haill
               And quhen the land agane is sawin
               Quhat restis behynd, I wald wee knawin
               I traist thay, and thare pure houshauld
               May tell of hunger, and of cauld
               Without ȝe haif of thame piete
               I dreid ȝe sall gett no Mercie
               That day, quhen Christ Omnipotent
               
                  Cumis tyll his generall Iugement.
               ¶ Wo beis to publict Oppressouris
               To tyrrannis, and to transgressouris
               To Murdararꝭ, and commoun theifis
               Quhilk neuer did mend, thare gret mischeifis
               Fornicatoris, and Ockararis
               Commoun publict Adulteraris
               All pertinat wylfull Arratykis
               All fals dissaitfull Sysmatykis
               All salbe present in that place
               With mony Lamentabyll allace
               ¶The cursit Cayn, that neuer wes gude
               With all scheddaris of saikles blude
               Nemrod, fundar of Babilone
               With fals Ydolatris mony one
               Nynus, the kyng of Asseriay
               With gret dule sall compeir that day
               Quhilk first Inuentit Ymagery
               Quharethrouch come gret Ydolatry
               For makyng of the Image Bell
               That day his hyir salbe in hell
               ¶The gret Oppressour, kyng Pharo
               The tyrrane Empriour Nero
               Sall with thame cursit kyng Herode bryng
               With mony vther cairfull Kyng
               The creuell kyng Antiochus
               With the moste furious Olofernus
               Gret Oppressouris, of Israell
               That day, thare hyre salbe in hell
               
                  ¶ With Iudas sall compeir one clan
               Off fals Tratouris, to God and man
               Thare sall compeir of euerilk land
               With Ponce Pylat, one bailfull band
               Off temporall and of spirituall statis
               Fals Iugis, with thare Aduocatis
               Thare sall our Senȝeouris of the cessioun
               Off all thare faltis, mak cleir confessioun
               Thare salbe sene, the fraudfull failȝeis
               Off Schireffis, Prouestis, and of Bailȝeis
               Officiallis, with thare Constry Clerkis
               Sall mak compt, of thare wrangus werkis
               Thay and thare peruerst Procuratouris
               Oppressouris boith of ryche and puris
               Throw Delaturis, full of dissait
               Quhilk mony one gart beg thare mait
               Gret dule that day to Iugis bene
               That cumis nocht, with thare conscience clene
               That day sall pas be Peremptoris
               Without cawteill or Dilatoris
               No Duplycandum, nor Tryplicandum
               Bot schortlye pas to Sentenciandum
               Without Contineuationis
               Or ony Appellationis
               That sentence, sall nocht be retratit
               Nor with no man of Law debatit
               ¶Ȝe Lauboraris, be sey and landis
               Perfyte Craftismen, and ryche Merchandis
               Leif ȝour dissait, and crafty wylis
               
                  Quhilk syllie simpyll folk begylis
               Mak recompence heir, as ȝe may
               Remembryng on this dreidfull day
               ¶With Machomeit, sall compeir but doute
               Off Antechristis one hydduous route
               Byschope Annas, and Cayphas
               With hym in cumpany sall pas
               With Scrybis, and fals Pharisianis
               Quhilk wrocht on Christ gret violensis
               With mony one Turk, and Sariscene
               With gret sorrow thare salbe sene
               Papis for thare traditionis
               Contrar Christis Institutionis
               With mony one cowle, and clyppit crown
               Quhilk Christis Lawis strampit down
               And wald nocht suffer for to preche
               The veritie, nor the peple teche
               Bot Lawitmen, pat to gret torment
               Quhilk vsit Christis Testament
               All Kyngis and Quenis, thare salbe kend
               The quhilk sic Lawis did defend
               In that court sall cum mony one
               Off the blak byik of Babilone
               The Innocent blude that day sall crye
               One loude vengeance, full petuouslye
               On those creuell bludy bowchouris
               Martyrerꝭ of Prophetis and Prechouris
               Sum with the fyre, sum with the sworde
               Quhilk planely precheit Goddis worde
               
                  That day thay sall rewardit be
               Conforme to thare Iniquitie
               ¶The Sodometis, and Gomoriance
               On quhome God wrocht so gret vengeance
               With Choro, Dathan, and Abyrone
               With thare assistance mony one
               The holy Scripture, wyll the tell
               Quhow thay sank all doun to the hell
               With Symon Magus, sall resort
               Off proude Preistis, ane schamefull sort
               ¶That samyn day, thare salbe sene
               Mony one creuell cairfull Quene
               Quene Semeram, kyng Nynus wyfe
               Ane Tygir full of sturt and stryfe
               To gydder with Quene Iezabell
               Quhilk wes boith couetous and creuell
               The fals desaitfull Dalyda
               The creuell Quene Clitamistra
               The quhilk did murdres on the nyche
               Agamenon, boith wyse and wycht
               The quhilk wes hir awin souerane Lorde
               As Grekis storyis dois recorde
               With creuell Quenis, mony one
               Quhilk langsum wer, for tyll expone.
               ¶Ȝe wantoun Ladyis, and burgis wyuis
               That now for sydest talis stryuis
               Flappand the fylth, amang ȝour feit
               Rasyng the duste, in to the streit
               That day for all ȝour pomp and pryde
               
                  Ȝour talis sall nocht ȝour hyppis hyde
               Thir vaniteis, ȝe sall repent
               Without that ȝe be penitent
               ¶With Phitonissa, I heir tell
               Quhilk rasit the Spreit of Samuell
               That day with hir thare sall resorte
               Off rank Wycheis, one sorrowfull sorte
               Brocht frome all partis mony one myle
               Frome Sauoy, Athell, and Argyle
               And frome the ryndes of Galloway
               With mony wofull Wallaway.
               ¶Ȝe Brether of Religioun
               In tyme leif ȝour abusioun
               With quhilk ȝe haif the warld abusit
               Or ȝe that day salbe refusit
               I speik to ȝow all generallye
               Nocht tyll one Ordoure speciallye
               That day all Creature sall ken
               Geue ȝe war Sanctis or warldly men
               Or gyf ȝe tuk the Skapellarye
               That ȝe mycht leif more plesandlye
               And gett ane gude grosse Portioun
               Or for Godlye Deuotioun
               That day ȝour f
                     •
                  ynit Sanctytudis
               Sall nocht be knawin be ȝour Hudis
               Ȝour Superstitious Ceremoneis
               Participand tyll Ydolatreis
               Corde, cuttit schone, nor clippit hede
               That daye, sall stande ȝow in no stede
               
                  For cowlis blak, gray, nor begaird
               Ȝe sall that day get no rewaird
               Ȝour polit payntit flatterye
               Ȝour dissimulat Ypocrasye
               That day, thay sall be cleirlye knawin
               Quhen ȝe sall scheir, as ȝe haue sawin
               Tharefore in tyme, be penitent
               Or ellis that day, ȝe wylbe schent
               ¶I pray ȝow hartlie as I may
               Remember on that dreidfull day
               Ȝe Abbot, Pryor, and Pryores
               Consydder quhat ȝe did profes
               And quhow that ȝour promotioun
               Wes no thyng for deuotioun
               Bot tyll obtene the Abbasye
               Ȝe maid ȝour wow of Chaistitye
               Off powertie, and obedience
               Tharefor remord ȝour conscience
               Quhow thir thre wowis bene obseruit
               And quhat rewarde, ȝe haue deseruit
               Quharefore repent, quhill ȝe haue space
               Sen God is lyberall of his grace,
               ¶Father (quod I) declare to me
                     Cour.
                  
               
               Quhare sall our Prelatis ordorit be
               Quhilk now bene in the warld leuand
               With quhome sall cum that Spirituall band?
               (Quod he) as sanct Barnard discryuis
               
                  Expe.
               
               Without that thay amend thare lyuis
               And leif thare wantoun vitious warkis
               
                  Nocht with Prophetis nor Patriarkis
               Nocht with Martyris, nor Confessouris
               The quhilkꝭ to Christ, wer trew prechouris
               Thare Predecessouris, Peter, and Paull
               That day wyll thame mysken at all
               So sall thay nocht, I say for me
               With the Apostlis, ordourit be
               I traist thay sall dwell on the bordour
               Off Hell, quhare thare salbe non ordour
               Endlang the Flude of Flagitone
               Or on the brais of Acherone
               Cryand on Caron, I conclude
               To ferre thame ouer, that furious flude
               Tyll eternall confusioun
               Without thay leif thare abusioun
               I traist those Prelatꝭ, more and les
               Sall mak cleir compt of thare ryches
               That dreidfull day, with hartis sore
               And quhat seruice, thay did tharefore
               The Princely pomp, nor apparell
               Off Pope, Byschope, nor Cardinall
               Thare Royall Rentis, nor Dignite
               That day sall nocht regardit be
               Thare sall no talis, as I heir say
               Off Byschoppis, be borne vp that day
               Cum thay nocht with thare conscience clene
               On thame gret sorrow salbe sene
               Without that thay thare lyfe amend
               In tyme, and so I mak ane end.
               FINIS.
            
            
               
               
                  ❧ Heir followis the Maner quhov Christ sall geue his Sentence.
               
                  
                     QVHEN all thir Congregationis.
                     Expe.
                  
               
               Beis brocht furth frōe al natiōis
               Quhilk wilbe wtout lang proces
               Thocht I haif maid sum lang degres
               For ī ye twinkling of one E
               All mankynd, sall presentit be
               Affore that Kyngis Excellence
               Than schortlye sall he geue sentenceMat. xxv
               
               First sayand to that blysfull band
               Quhilk beis ordourit, at his rycht hand
               Cum with my Fatheris Bennysoun
               And ressaue ȝour possessioun
               Quhilk bene for ȝow preordinat
               Affore the warld wes first creat
               Quhen I wes hungry, ȝe me fed
               Quhen I wes naikit, ȝe me cled
               Oftymes ȝe gaue me Herberye
               And gaif me drynk quhen I wes Drye
               And vesyit me, with myndis meik
               Quhen I wes presonar and seik
               In all sic trybulatioun
               Ȝe gaif me consolatioun
               ¶Than sall thay say, O Potent Kyng
               Quhen saw we the, desyre sic thyng
               
                  We neuer saw thyne excellence
               Subdewit to sic Indigence
               Ȝis (sall he say) I ȝow assure
               Quhen euer ȝe did ressaue the pure
               And for my saik, maid thame supple
               That gyft but doute, ȝe gaif to me
               Tharefor sall now begyn ȝour glore
               Quhilk sall indure for euer more
               ¶Than sall he luke on his left hand
               And say onto that bailfull band
               Pas with my Maledictioun
               Tyll Eternall Afflixtioun
               In cumpany with feindis fell
               In euerlestyng fyre of Hell
               Quhen I stude naikit att ȝour ȝett
               Houngry, thristy, cauld, and wett
               Rycht febyll, seik, and lyke to de
               I neuer gat of ȝow supple
               And quhen I lay in presoun strang
               For ȝow, I mycht haif lying full lang
               Without ȝour cosolatioun
               Or ony supportatioun.
               ¶Trymling for dreid, than sall thay say
               With mony hydous harmesay
               Allace gude Lorde, quhen saw we the
               Subiect to sic necessitie
               Quhen saw we the, cum to our dure
               Houngry, thristy, naikit, pure
               Quhen saw we the in presoun ly
               
                  Or the refusit herbery.
               ¶Than sall that most precelland Kyng
               Tyll those wrachis mak answeryng
               That tyme, quhen ȝe refusit the puris
               Quhilkis neidfull cryit at ȝour duris
               And of ȝour superfluitie
               For my saik maid thame no supplie
               Refusand thame, ȝe me refusit
               With wrecheitnes, so ȝe wer abusit
               Tharefor ȝe sall haue to ȝour hyre
               The euerlestyng byrning fyre
               But grace, but peace, or confortyng
               Than sall thay cry, full sore weipyng
               That we wer maid, allace gude Lorde
               Allace, is thare non Misericorde
               But thus withouttin hope of grace
               Tyne presens of thy plesand face
               Allace for ws, it had bene gude
               We had bene smorit in our cude.
               ¶ Than with one rair, the erth, sall ryue
               And swolly thame boith man and wyue
               Than sall those Creaturis forlorne
               Warie the hour, that thay wer borne
               With mony ȝamer, ȝewt and ȝell
               Frome tyme thay feill, the flammis fell
               Apone thare tender bodeis byte
               Quhose torment salbe Infinyte
               The erth sall close, and frome thare sycht
               Sall taking be, all kynde of lycht
               
                  Thare salbe gowlyng, and gretyng
               But hope of ony confortyng
               In that Inestimabyll pane
               Eternallye thay sall remane
               Byrnand in furious flammys rede
               Euer deand, bot neuir be dede
               That the small Minuth of one hour
               To thame salbe so gret dolour
               Thay sall thynk thay haif done remane
               Ane thousand ȝeir, in to that pane
               Allace I trimyll tyll heir tell
               The terribyll Turmentyng of hell
               That panefull pytt, quho can deplore
               Quhilk mon indure, for euer more
               ¶Than sall those glorifyit Creaturis
               With myrth and infinyte plesouris
               Conuoyit with Ioy Angelicall
               Passe to the Heuin Imperiall
               With Christ Iesu, our Souerane Kyng
               In glore, Eternallye to ryng
               Off man, quhilk passis the Ingyne
               The thousand part, for tyll defyne
               Allanerlie of the leist plesoure
               Preordinat for one Creature.
               
                  ii Pet. iii.¶Than sall one Fyre, as Clerkis sane
               Mak all the hyllis and valais plane
               Frome erth, vp to the Heuin Impyre
               All beis renewit, by that fyre
               Purgeyng all thyng materiall
               
                  Vnder the heuin Imperiall
               Boith erth, and walter, fyre, and air,
               Salbe more perfyte maid and fair
               The quhilkꝭ affore had myxit bene
               Sall than be purifyit and maid clene
               The erth lyke Christall salbe cleir
               And euerilk Planeit, in his speir
               Sall rest withouttin more moueyng
               Boith sterny heuin, and Christellyng
               The first and hiest heuin monabyll
               Sall stand but turnyng firme and stabyll
               The Sonne in to the Orient
               Sall stand, and in the Occident
               Rest sall the Mone, and be more cleir
               Nor now bene Phebus, in his speir
               And als that Lantern, of the Heuin
               Sall gyf more lycht, be greis sewin
               Nor it gaue sen the warld began
               The Heuin renewit salbe than
               Rychtso the erth, with sic deuyse
               Compair tyll heuinlye Paradyse,
               ☞So heuin and erth salbe alloneApo. xxi.
               
               As menith the Apostill Iohne
               The gret sey sall no more appeir
               Bot lyke the Christall pure and cleir
               Passyng Imaginatiouni. Cor. ii
               
               Off Man, to mak narratioun
               Off glore, quhilk God, haith done prepair
               Tyll euery one that cumis thare
               
                  The quhilk with eris, nor with eine
               Off man may nocht be hard nor sene
               With hart it is vnthynkabyll
               And with toungis Inpronunciabyll
               Quhose plesouris, salbe so perfyte
               Haueyng in God, so gret delyte
               
                  ii Pet. iii.The space now of one thousand ȝeir
               That tyme sall nocht, one hour appeir
               Quhilk can nocht comprehendit be
               Tyll we that plesand sycht sall se.
               
                  ii. Cor. xii¶Quhen Paull wes reuyst in the spreit
               Tyll the thrid Heuin, of glore repleit
               He sayith, the Secretis quhilk he saw
               Thay wer nocht leifsum for to schaw
               To no man on the erth leueand
               Quharefor preis nocht tyll vnderstand
               Quhowbeit thare to thow haif desyre
               The Secretis of the heuin Impyre
               The more men lukis on Phebus brycht
               The more febyll, salbe thare sycht
               Rychtso latt no man sett thare cure
               To Sers, the heych Diuyne Nature
               The more men studye, I suppose
               Salbe the more frome thare purpose
               To knaw, quhareto sulde men Intend
               Quhilk Angellis can nocht comprehend
               Bot efter this gret Iugement
               All thyng tyll ws salbe patent
               Latt ws with Paull, our mynde addres
               
                  He beand full of Heuinlynes
               Full humilye, he techeit ws
               Nocht for to be to curious
               Quhowbeit men be of gret Ingyne
               To seik the heych Secretis Diuyne
               Quhose Iugementꝭ ar vncersiabyllRom. xi.
               
               And strange wayis Inuestigabyll
               (That is to say) past out fynding
               Off quhome no man may fynd endyng
               It sufficith ws for tyll Implore
               Gret God, to bryng ws to that glore.
               FINIS.
            
            
               Off certane plesouris of the glorifeit bodeis.
               
                  SEn thare is non in erth, may comprehend
                  The Heuinlye glore, & plesouris Infinyte
                  Quhairfor my Sone, I pray yt not pretend
                        Expe.
                     
                  
                  Ouer far to seik, that maner of delyte
                  Quhilk passit Naturall reasoun to Indyte
                  That God affore that he the warld creatt
                  Preparit to thame, quhilk ar predestinat.
               
               
                  All Mortall men, salbe maid Immortall
                  (That is to say) neuer to de agane
                  Impassabyll, and so Celestiall
                  That fyre, nor swerd, may do to thame no pane
                  
                     Nor hete, nor cald, nor frost, nor wynd, nor rane
                  Thocht sic thyng wer, may do to thame no deir
                  Those Creaturis, rycht so salbe als cleir
               
               
                  As flammand Phebus in his Mantioun
                  Considder than, gyf thare salbe gret lycht
                  Quhen euery one, in to that Regioun
                  Sall schyne lyke to the Sonne, and be als brycht
                  Lat ws with Paull, desyre to se that sycht
                  To be dissoluit, Paull had A gret desyre
                  With Christ, to be in tyll the heuin Impyre.
               
               
                  And more attour, as Clerkis can discryue.
                  Thare maruellous myrthis, beis incomparabyll
                  Amang the rest, in all thare wyttis fyue
                  Thay sall haue sensuall plesouris delectabyll
                  The heuinlye sound, quhilk salbe Innarrabyll
                  In thare eris, continuallye sall ryng
                  And als the sycht of Christ Iesus our Kyng.
               
               
                  In his tryumphant throne Imperiall
                  With his Mother, ye Virgene Quene of quenis
                  Thare salbe sene, the Court Celestiall
                  Apostolis, Martyris, Confessoris, and Virgenis
                  Brychtar than Phebus, in his speir that, schynis
                  The Patriarkis, and Prophetis, Venerabyll
                  Thare salbe sene, with glore Inestimabyll.
               
               
                  ¶And with thare Spirituall Eis salbe sene.
                  That sycht, quhilk bene most Superexcelland
                  
                     God as he is, and euermore hes bene
                  Continuallye, that sycht contempland
                  Augustyne sayis, he had leuer tak on hand
                  To be in Hell, he seyng the assence
                  Off God, nor be in Heuin, but his presence.
               
               
                  ¶Quho seis God, in his Diuynitie.
                  He seis in hym, all vther plesand thyngis
                  The quhilk with toung, can nocht pronuncit be
                  Quhat plesour bene, to se that kyng of Kyngis,
                  The gretest pane, yt dampnit folk dounthryngis
                  And to the Deuyllis, the most punytioun
                  It is of god, to want fruitioun.
               
               
                  And mairattour, thay sall feill sic ane smell.
                  Surmountyng far, the fleure of erthly flowris
                  And in thare mouth, ane taist as I heir tell
                  Off sweit, and Supernaturall Sapowris
                  As thay sall se the heuinlye brycht colowris
                  Schenyng amang those Creaturis Diuyne
                  Quhilk tyll discryue, trāscendith mānis Ingyne
               
               
                  ¶And als thay sall haif sic agilitie.
                  In one Instant to passe for thare plesour
                  Ten thousand mylis in twynkling of one E
                  So thare Ioyis salbe without missour
                  Thay sall Reioyis, to se the gret dolour
                  Off dampnit folk in hell, and thare torment
                  Because of God it is the Iuste Iugement.
               
               
                  
                  Subtellyte thay sall haue maruellouslye
                  Subponyng that thare wer ane wall of bras
                  One glorifeit body, may rycht haistellye
                  Out throw that wall, without Impediment pas
                  Siclyke as doith the Sone baime throw ye glas
                  As Christ tyll his Disciplis did appeir
                  All entres clos, and non of thame did steir.
               
               
                  
                     i. Cor. xv¶Quhowbeit in heuin, thocht euerilk Creature
                  Haue nocht alyke filicitie nor glore
                  Ȝitt euerilk one sall haif so gret plesure
                  And so content, thay sall desyre no more
                  To haue more Ioye, thay sall no way Implore
                  Bot thay salbe all satyfeit and content
                  Lyke to this rude exempyll subsequent,
               
               
                  Tak ane crowat, one pynte stope, and one quart
                  One galloun pitschair, one puntioun & one twn
                  Of wyne, or balme, gyf euerilk one thare part
                  And fyll thame full, tyll that thay be ouir rwn
                  The lytill crouat, in comparisoun
                  Salbe so full, that it may hald no more
                  Off sic missouris, thocht thare be twenty score.
               
               
                  ¶In to the Twn, or in the Pontioun,
                  So all those vesschellis, in one qualitie
                  May hald no more, without thay be ouir rwn
                  Ȝitt haif thay nocht, alyke in quantitie
                  
                     So be this rude exempyll thow may se
                  Thocht euerilk one, be nocht alyke in glore
                  Ar satyfeit, so that thay desyre no more
               
               
                  Thocht presentlye be Goddis prouiance.
                  Beistis fowlis, and fyschis, in the seis
                  Ar necessar now, for mannis sustenance
                  With cornis, herbis, flowris, and fructfull treis
                  Than sall thare be non sic commoditeis
                  The erth sall beir no plant, nor beist brutall
                  Bot as the Heuinnis brycht lyke buriall
               
               
                  Suppone sum be on erth, walkand heir doun,
                  Or heycht abone, quhare euer thay pleis to go
                  Off God, thay haue ay cleir fruitioun
                  Boith est, or west, vp doun, or to, or fro
                  Clerkis declaris plesouris mony mo
                  Quhilk dois transcend al mortal mānis Ingyne
                  The thousand part, of those plesouris deffyne.
               
               
                  ¶In to the Heuin, thay sall perfytlie knaw.
                  Thare tender freindis, yare father & yare mother
                  Thare Predecessouris, quhilkꝭ thay neuer saw
                  Thair spousis, bairnis, syster, & thare brother
                  And euerilk one, sall haue sic lufe tyll vther
                  Off vtheris glore, and Ioy, thay sall reioyse
                  As of thare awin, as Clerkis doith suppose
               
               
                  ¶Than salbe sene, that brycht Ierusalem.Apoc. xxi
                  
                  Quhilk Ihone saw, in his Reuelatione
                  
                     
                     Esa. lxviWe mortall men, allace ar far to blame
                  That wyll nocht haif consideratione
                  And one continuall contemplatione
                  With hote desyre, to cum on to that glore
                  Quhilk plesour sall indure for euer more.
               
               
                  
                     Ro. viii.O Lorde our God, and Kyng Omnipotent.
                  Quhilk knew, or thow the heuin, and erth, creati
                  Quho wald to the, be inobedient
                  And so disarue, for to be Reprobatt
                  Thow knew the nomer, of predestinat
                  Quhome thow did call, and hes thame Iustifeis
                  And sall in Heuin with the be Glorifeit.
               
               
                  Grant ws to be Lorde, of that chosin sort
                  Quhame of thy mercy superexcellent
                  Did puriffy, as scripture doith report
                  With the blude of that holy Innocent
                  Iesu, quhilk maid hym self Obedient
                  On to the deth, and steruit on the Rude
                  Lat ws O Lorde, be purgit with that blude.
               
               
                  
                     
                        
                           〈◊〉
                         viii.¶All Creature, that euer God Creat
                  As wryttis Paull, thay wys to se that day
                  Quhen the Childryng of God predestinat
                  Sall do appeir, in thare new fresche array
                  
                     i. Cor. xvQuhen Corruptioun, beis clengit clene away
                  And cheangit beis, thare Mortall Qualitie
                  In the gret glore, of Immortalitie.
               
               
                  
                  ¶And moreattour all dede thyngis corporall.
                  Onder the Concaue, of the Heuin Impyre
                  That now to laubour subiect ar and thrall
                  Sone, Mone, & Sterris, Erth, walter, air, & Fyre
                  In one maneir, thay haue ane hote desyre
                  Wissing that day, that thay may be at rest
                  As Erasmus, Exponith Manifest.
               
               
                  ¶We se the gret Gloube, of the Firmament
                  Continuallie, in moueyng maruellous
                  The Sewin Planetis, contrary thare intent
                  Ar reft about, with coursse contrarious
                  The wynd, and See, with stormys furious
                  The trublit Air, with Frostis, Snaw and Rane,
                  On to that day, thay trauell euer in pane.
               
               
                  ☞And all the Angellis, of the Ordouris Nyne.
                  Haueand compatioun of our Misareis
                  Thay wys efter that day, and to that Fyne
                  To se ws fred, frome our Infirmiteis
                  And clengit frome thir gret Calamiteis
                  And trublus lyfe, quhilk neuer sall haue end
                  On to that day I mak it to the kend.
               
               FINIS
            
            
               
                  ❧ Ane Exhortatioun Gyffin be Father Experience▪ vnto his Sone The Curteour.
               
                  
                  
                     
                        Expe.
                     
                     MY Sone now mark weil ī thy memory
                  Of yis fals warld, ye trublus trāsitory
                  Quhose dreidfull dayis drawis neir a
                  Tharfor cal god to be yi adiutory (end
                  And euery day my Sonne, Memento Mori
                  
                  And watt not quhen, nor quhare yt thow sal wend
                  Heir to remane, I pray the nocht pretend
                  And sen thow knawis the tyme is verray schort
                  In Christis Blude, sett all thy hole confort.
               
               
                  
                     Math. viBe nocht to myche solyst in temporall thyngis.
                  Sen yow persauis, Pape, Empriour nor Kyngis
                  In to the erth, haith no place parmanent
                  Thow seis ye deith, yame dulefully doun thringis
                  And rauis yame frome yare rent, ryches & ringis
                  Tharefor, on Christ confirme thyne hole intent
                  And of thy callyng, be rycht weill content
                  Than God that fedis the fowlis of the air
                  All neidfull thyng for the he sall prepair,
               
               
                  
                     Iob. xiiiiConsydder in thy contemplatioun
                  Ay sen the warldlis, first Creatioun
                  Mankynd hes tholit this misary mortall
                  Ay tormentit with trybulatioun
                  With dolour, dreid, and desolatioun
                  Gentiles, and Chosin peple of Israell
                  To this vnhap, all subiect ar and thrall
                  Quhilk Misary but doute sall euer indure
                  Tyll the last day, my Sonne thareof be sure.
               
               
                  
                  That day, as I haue maid narratioun
                  Salbe the day of consolatioun
                  Tyll all the Childryng, of the chosin noumer
                  Thare endit beis, thare desolatioun
                  And als I mak the supplycatioun
                  In erthlye materis, tak the no more cummer
                  Dreid nocht to dee, for deith is bot ane slūmer
                  Leue ane Iuste lyfe, & wt wane Ioyus hart
                  And of thy guddis, tak plesandlye thy part.
               
               
                  Off our talkeing, now latt ws mak ane end.
                  Behald quhow Phebus, dounwart dois discend
                  Towart his palyce, in the Occident
                  Dame Synthea I se, scho dois pretend
                  In tyll hir wattry Regioun tyll ascend
                  With vissage paill, vp frome the Orient
                  The dew now dounkis, the rossis redolent
                  The Mareguldis that all day wer reiosit
                  Off Phebus heit, now cratftelly ar closit
               
               
                  The blysfull byrdis, bownis to the treis
                  And ceissis of thare heuinlye armoneis
                  The Cornecraik in the croft, I heir hir cry
                  The bak, the Howlat, febyll of thare eis
                  For thare pastyme, now in the ewinnyng fleis
                  The Nychtyngaill, with myrthfull melody
                  Hir naturall notis, persith throw the sky
                  Tyll Synthea, makand hir obseruance
                  Quhilk on the nycht, dois tak hir dalyance.
               
               
                  
                  I se Polartike, in the North appeir
                  And Venus ryssing with hir bemes cleir
                  Quharefor my Sonne, I hald it tyme to go
                  Wald God (said I) ȝe did remane all ȝeir
                  That I mycht of ȝour heuinlye Lessonis leir
                  Off ȝour departyng, I am wounder wo
                  Tak pacience (said he) it mone be so
                  Perchance I sall returne, with deligence
                  Thus I departit, frome Experience.
               
               
                  And sped me home, with hert sychyng full sore
                  And enterit in my quyet Oritore
                  I tuke paper, and thare began to wryt
                  This Miserie, as ȝe haue hard afore
                  All gentyll Redaris, hertlye I Implore
                  For tyll excuse, my rurall rude Indyte
                  Thoucht Phareseis, wyll haue at me dispyte
                  Quhilkis wald not yat, thare craftynes wer kend
                  Latt God be Iuge, and so I mak ane end.
               
               *FINIS.✚
               
            
            
               Quod Lyndesay, .1552.
               
            
            
         
      
   